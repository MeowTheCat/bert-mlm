四时运灰琯一夕变冬春送寒余雪尽迎岁早梅新
焰听风来动花开不待春镇下千行泪非是爲思人
九龙蟠焰动四照逐花生即此流高殿堪持待月明
上弦明月半激箭流星远落雁带书惊啼猿映枝转
初秋玉露清早雁出空鸣隔云时乱影因风乍含声
岸曲丝阴聚波移带影疎还将眉裏翠来就镜中舒
贞条障曲砌翠叶贯寒霜拂牖分龙影临池待凤翔
散影玉阶柳含翠隐鸣蝉微形藏叶裏乱响出风前
盘根直盈渚交干横倚天舒华光四海卷叶荫三川
近谷交萦蕊遥峰对出莲径细无全磴松小未含烟
疾风知劲草板荡识诚臣勇夫安识义智者必怀仁
太液仙舟迥西园隐上才未晓征车度鸡鸣关早开
烟生遥岸隐月落半崖阴连山惊鸟乱隔岫断猿吟
河曲回千里关门限二京所嗟非恃德设险到天平
瑞露垂花绶寒冰澈宝输对兹台上月聊以庆佳辰
啄木觜距长凤皇羽毛短苦嫌松桂寒任逐桑榆煖
仙客厌人间孤云比性闲话离情未已烟水万重山
辇路生春草上林花发时凭高何限意无复侍臣知
注想待元老识君恨不早我家柱石衰忧来学丘祷
人皆苦炎热我爱夏日长熏风自南来殿阁生微凉
款塞旋征骑和戎委庙贤倾心方倚注叶力共安边
明朝游上苑火急报春知花须连夜发莫待晓风吹
朝来临镜台粧罢暂裴回千金始一笑一召讵能来
攀藤招逸客偃桂协幽情水中看树影风裏听松声
携琴侍叔夜负局访安期不应题石壁爲记赏山时
泉石多仙趣岩壑写奇形欲知堪悦耳唯听水泠泠
岩壑恣登临莹目复怡心风篁类长笛流水当鸣琴
嬾步天台路惟登地肺山幽岩仙桂满今日恣情攀
暂游仁智所萧然松桂情寄言栖遁客勿复访蓬瀛
瀑溜晴疑雨丛篁昼似昏山中真可玩暂请报王孙
傍池聊试笔倚石旋题诗豫弹山水调终拟从钟期
横铺豹皮褥侧带鹿胎巾借问何爲者山中有逸人
失却烟花主东君自不知清香更何用犹发去年枝
浮生共顦顇壮岁失婵娟汗手遗香渍痕眉染黛烟
侁自肩如削难胜数缕绦天香留凤尾余煖在檀槽
荷恩承顾托执契恭临抚庙畧静边荒天兵耀神武
受律辞元首相将讨叛臣咸歌破阵乐共赏太平人
四海皇风被千年德水清戎衣更不着今日告功成
主圣开昌历臣忠奉大猷君看偃革后便是太平秋
明君陈大礼展币祀圆丘雅乐声其发祥云色正浮
上天垂景贶哲后举鸾觞明德今方祚邦家万世昌
圭瓒方陈礼干旄乃象功成文非羽籥猛势若罴熊
月出照关山秋风人未还清光无远近乡泪半书间
白玉谁家郎回车渡天津看花东上陌惊动洛阳人
此地无驻马夜中犹走轮所以路旁草少于衣上尘
爲底胡姬酒长来白鼻騧摘莲抛水上郎意在浮花
嫁得瞿塘贾朝朝误妾期早知潮有信嫁与弄潮儿
鱼戏莲叶间参差隐叶扇鵁鶄鸀鳿窥潋滟无因见
鱼戏莲叶东初霞射红尾傍临谢山侧恰值清风起
鱼戏莲叶西盘盘舞波急潜依曲岸凉正对斜光入
鱼戏莲叶南欹危午烟叠光摇越鸟巢影乱吴娃檝
鱼戏莲叶北澄阳动微涟回看帝子渚稍背鄂君船
阴风吹黄蒿挽歌渡秋水车马却归城孤坟月明裏
春来南雁归日去西蚕远妾思纷何极客游殊未返
汉使南还尽胡中妾独存紫台緜望绝秋草不堪论
汉道初全盛朝廷足武臣何须薄命妾辛苦事和亲
掩涕辞丹凤衔悲向白龙单于浪惊喜无复旧时容
胡地无花草春来不似春自然衣带缓非是爲腰身
自嫁单于国长衔汉掖悲容颜日顦顇有甚画图时
厌践冰霜域嗟爲边塞人思从汉南猎一见汉家尘
闻有南河信传闻杀画师始知君惠重更遣画蛾眉
昭君拂玉鞍上马啼红颊今日汉宫人明朝胡地妾
锦车天外去毳幕云中开魏阙苍龙远萧关赤雁哀
仙娥今下嫁骄子自同和劒戟归田尽牛羊绕塞多
汉宫若远近路在寒沙上到死不得归何人共南望
魏王铜雀妓日暮管弦清一见西陵树悲心舞不成
恨唱歌声咽愁飜舞袖迟西陵日欲暮是妾断肠时
荒鸡隔水啼汗马逐风嘶终日随征斾何时罢鼓鼙
孤心眠夜雪满眼是秋沙万里犹防塞三年不见家
却望冰河阔前登雪岭高征人几多在又拟战临洮
胡风千里惊汉月五更明纵有还家夢犹闻出塞声
暮雪连青海阴云覆白山可怜班定远出入玉门关
旌甲从军久风云识阵难今朝韩信计日下斩成安
燕颔多奇相狼头敢犯边寄言班定远正是立功年
相逢红尘内高揖黄金鞭万户垂杨裏君家阿那边
藕花凉露湿花缺藕根涩飞下雌鸳鸯塘水声溢溢
罗敷初总髻蕙芳正娇小月落始归船春眠恒着晓
别来花照路别后露垂叶歌舞须及时如何坐悲妾
楼前桃李疎池上芙蓉落织锦犹未成虫声入罗幕
妾有罗衣裳秦王在时作爲舞春风多秋来不堪着
试妾与君泪两处滴池水看取芙蓉花今年爲谁死
夺宠心那惯寻思倚殿门不知移旧爱何处作新恩
空宫古廊殿寒月照斜晖卧听未央曲满箱歌舞衣
玉窗萤影度金殿人声绝秋夜守罗帏孤灯耿不灭
宫殿生秋草君王恩幸疎那堪闻凤吹门外度金舆
怪来妆阁闭朝下不相迎总向春园裏花间语笑声
长信宫中草年年愁处生故侵珠履迹不使玉阶行
玉阶生白露夜久侵罗袜却下水精帘玲珑望秋月
良人昨日去明日又不还别时各有泪零落青楼前
寂寥抱冬心裁罗又褧褧夜久频挑灯霜寒剪刀冷
朔风扣羣木岩霜凋百草借问月中人安得长不老
青楼含日光绿池起风色赠子同心花殷勤此何极
陌头杨柳枝已被春风吹妾心正断绝君怀那得知
北极严气升南至温风谢调丝竞短歌拂枕怜长夜
帷横双翡翠被卷两鸳鸯婉态不自得宛转君王牀
山连翠羽屏草接烟华席望尽南飞燕佳人断信息
兰眼擡露斜莺唇映花老金龙倾漏尽玉井敲冰早
凉汉清泬寥衰林怨风雨愁听络纬唱似与羇魂语
南光走冷圭北籁号空木年年任霜霰不减筼筜绿
歌谣数百种子夜最可怜慷慨吐清音明转出天然
丝竹发歌响假器扬清音不知歌谣妙声势出口心
镂椀传绿酒雕炉熏紫烟谁知苦寒调共作白雪弦
恃爱如欲进含羞出不前朱口发艳歌玉指弄娇弦
碧玉上宫妓出入千花林珠被玳瑁牀感郎情意深
窗中独自起帘外独自行愁见蜘蛛织寻思直到明
碓上米不舂窗中丝罢络看渠驾去车定是无四角
不见心相许徒云脚漫勤摘荷空摘叶是底采莲人
窗外山魈立知渠脚不多三更机底下摸着是谁梭
郎去摘黄瓜郎来收赤枣郎耕种麻地今作西舍道
轻车何草草独唱后庭花玉座谁爲主徒悲张丽华
贵人三阁上日晏未梳头不应有恨事娇甚却成愁
珠箔曲琼钩子细见扬州北兵那得度浪语判悠悠
沉香踮阁柱金缕画门楣回首降幡下已见黍离离
三人出眢井一身登槛车朱门漫临水不可见鲈鱼
衆鸟各归枝乌乌尔不栖还应知妾恨故向绿窗啼
侬居石城下郎到石城游自郎石城出长在石城头
海客乘天风将船远行役譬如云中鸟一去无踪迹
大堤花月夜长江春水流东风正上信春夜特来游
蕙草娇红蕚时光舞碧鸡城中美年少相见白铜鞮
少年襄阳地来往襄阳城城中轻薄子知妾解秦筝
玉溆花红发金塘水碧流相逢畏相失并着采莲舟
帝子不可见秋风来暮思婵娟湘江月千载空蛾眉
万里边城远千山行路难举头唯见日何处是长安
汉庭无大议戎虏几先和莫羡倾城色昭君恨最多
万树江边杏新开一夜风满园深浅色照在绿波中
上苑何穷树花开次第新香车与丝骑风静亦生尘
晚游临碧殿日上望春亭芳树罗仙仗晴山展翠屏
一夜好风吹新花一万枝风前调玉管花下簇金羁
阊阖春风起蓬莱雪水消相将折杨柳争取最长条
渌水明秋月南湖采白苹荷花娇欲语愁杀荡舟人
虽入秦帝宫不上秦帝牀夜夜玉窗裏与他卷罗裳
自从君弃妾憔悴不羞人惟余坏粉泪未免映衫匀
妾年初二八两度嫁狂夫薄命今犹在坚贞扫地无
自拳五色毬迸入他人宅却捉苍头奴玉鞭打一百
面白如削玉猖狂曲江曲马上黄金鞍适来新赌得
遗却珊瑚鞭白马骄不行章台折杨柳春草路旁情
壮士不曾悲悲即无回期如何易水上未歌先泪垂
红颜称绝代欲并真无侣独有镜中人由来自相许
自君之出矣梁尘静不飞思君如满月夜夜减容晖
自君之出矣弦吹绝无声思君如百草撩乱逐春生
自君之出矣宝镜爲谁明思君如陇水长闻呜咽声
自君之出矣万物看成古千寻葶藶枝争奈长长苦
辽阳望河县白首无由见海上珊瑚枝年年寄春燕
君行登陇上妾夢在闺中玉筯千行落银牀一半空
绮席春眠觉纱窗晓望迷朦胧残夢裏犹自在辽西
杨柳黄金穗梧桐碧玉枝春来消息断早晚是归时
玳织鸳鸯履金装翡翠簪畏人相问着不拟到城南
手把杏花枝未曾经别离黄昏掩闺后寂寞自心知
送别未能旋相望连水口船行欲映洲几度急摇手
渚宫杨柳暗麦城朝雉飞可怜踏青伴乘暖着轻衣
今日好南风商旅相催发沙头樯竿上始见春江阔
风烟纪南城尘土荆门路天寒猎兽者走上樊姬墓
家临九江水去来九江侧同是长干人生小不相识
下渚多风浪莲舟渐觉稀那能不相待独自逆潮归
三江潮水急五湖风浪涌由来花性轻莫畏莲舟重
月暗送湖风相寻路不通菱歌唱不辍知在此塘中
自与王孙别频看黄鸟飞应由春草误着处不成归
不寐倦长更披衣出户行月寒秋竹冷风切夜窗声
香销连理带尘覆合欢杯嬾卧相思枕愁吟起夜来
念远心如烧不觉中夜起桃花带露泛立在月明裏
愁人夜独伤灭烛卧兰房祗恐多情月旋来照妾牀
敢嗟君不怜自是命不谐着破三条裾却还双股钗
江水春沉沉上有双竹林竹叶坏水色郎亦坏人心
摇漾越江春相将看白苹归时不觉夜出浦月随人
家寄征江岸征人几岁游不知潮水信每日到沙头
青青树中草托根非不危草生树却死荣枯君可知
烟柳飞轻絮风榆落小钱蒙蒙百花裏罗绮竞秋千
骋望登香阁争高下砌台林间踏青去席上意钱来
行乐三春节林花百和香当年重意气先占鬬鸡场
莲子不可得荷花生水中犹胜道傍柳无事荡春风
渌萍与荷叶同时一水中风吹荷叶在渌萍西复东
莲花未开时苦心终日卷春水徒荡漾荷花未开展
芙蓉初出水菡萏露中花风吹着枯木无奈值空槎
可怜江北女惯唱江南曲摇荡木兰舟双凫不成浴
郎爲匕上香妾爲笼上灰归时虽暖热去罢生尘埃
夜裁鸳鸯绮朝织蒲桃绫欲试一寸心待缝三尺冰
怜时鱼得水怨罢商与参不如山支子却解结同心
红颜感暮花白日同流水思君如孤灯一夜一心死
金花折风帽白马小迟回翩翩舞广袖似鸟海东来
双带仍分影同心巧结香不应须换彩意欲媚浓妆
闺烛无人影罗屏有夢魂近来音耗绝终日望君门
镂月成歌扇裁云作舞衣自怜回雪影好取洛川归
嬾正鸳鸯被羞褰玳瑁牀春风别有意密处也寻香
开箧泪沾襦见君前日书夜台空寂寞犹见紫云车
闻道黄花戍频年不解兵可怜闺裏月偏照汉家营
千里东归客无心忆旧游挂帆游白水高枕到青州
桂殿江乌对雕屏海燕重祇应多酿酒醉罢乐高钟
行乐三阳早芳菲二月春闺中红粉态陌上看花人
君住孤山下烟深夜径长辕门渡绿水游苑绕垂杨
分野中峰变阴晴衆壑殊欲投人处宿隔浦问樵夫
共得烟霞径东归山水游萧萧望林夜寂寂坐中秋
香气传空满妆花映薄红歌声天仗外舞态御楼中
树发花如锦莺嗁柳若丝更逢欢宴地愁见别离时
明月照秋叶西风响夜砧强言徒自乱往事不堪寻
坐对银釭晓停留玉筯痕君门常不见无处谢前恩
曙月当窗满征人出塞遥画楼终日闭清管爲谁调
昨见春条绿那知秋叶黄蝉声犹未断寒雁已成行
金谷园中柳春来已舞腰那堪好风景独上洛阳桥
何处堪愁思花间长乐宫君王不重客泣泪向春风
玉管朝朝弄清歌日日新折花当驿路寄与陇头人
晚日催弦管春风入绮罗杏花如有意偏落舞衫多
万里春应尽三江雁亦稀连天汉水广孤客未言归
入夜秋砧动千门起四邻不缘楼上月应爲陇头人
杨柳千寻色桃花一苑芳风吹入帘裏惟有惹衣香
风劲角弓鸣将军猎渭城草枯鹰眼疾雪尽马蹏轻
蟋蟀鸣洞房梧桐落金井爲君裁舞衣天寒翦刀冷
妾有罗衣裳秦王在时作爲舞春风多秋来不堪着
飞丝惹绿尘软叶对孤轮今朝入园去物色强看人
百战得功名天兵意气生三边永不战此是我皇英
塞外虏尘飞频年度碛西死生随玉劒辛苦向金微
闻道行人至妆梳对镜台泪痕犹尚在笑靥自然开
南陌春风早东邻去日斜千花开瑞锦香扑美人车
长乐青门外宜春小苑东楼开万户上人向百花中
云送关西雨风传渭北秋孤灯然客夢寒杵捣乡愁
昨日春园饮今朝倒接䍦谁人扶上马不省下楼时
柳色青山映梨花雪鸟藏绿窗桃李下闲坐叹春芳
欲使传消息空书意不任寄君明月镜偏照故人心
雁来书不至月照独眠房贱妾多愁思不堪秋夜长
夜闻邻妇泣切切有余哀即问缘何事征人战未回
玉关征戍久空闺人独愁寒露湿青苔别来蓬鬓秋
人坐青楼晚莺语百花时愁人多自老肠断君不知
湘江斑竹枝锦翼鹧鸪飞处处湘云合郎从何处归
系马宫槐老持杯店菊黄故交今不见流恨满川光
玉帛殊方至歌钟比屋闻华夷今一贯同贺圣明君
九陌祥烟合千春瑞月明宫花将苑柳先发凤皇城
海浪恬丹徼边尘静异山从今万里外不复锁萧关
泪滴珠难尽容残玉易销傥随明月去莫道夢魂遥
杨柳郁青青竹枝无限情同郎一回顾听唱纥那声
踏曲兴无穷调同词不同愿郎千万寿长作主人翁
岁丰仍节俭时泰更销兵圣念长如此何忧不太平
湛露浮尧酒薰风起舜歌愿同尧舜意所乐在人和
风俗今和厚君王在穆清行看采花曲尽是太阶平
圣德超千古皇威静四方苍生今息战无事觉时长
开帘见新月便即下阶拜细语人不闻北风吹裙带
楚塞金陵静巴山玉垒空万方无一事端拱大明宫
霜霁长杨苑冰开太液池宫中行乐日天下盛明时
柳色烟相似梨花雪不如春风真有意一一丽皇居
月上宫花静烟含苑树深银台门已闭仙漏夜沉沉
九重青锁闼百尺碧云楼明月秋风起珠帘上玉钩
网户交如绮纱窗薄似烟乐吹天上曲人是月中仙
翠匣开寒镜珠钗挂步摇妆成祇畏晓更漏促春宵
江果瑶池实金盘露井冰甘泉将避暑台殿晓光凝
月彩浮鸾殿砧声隔凤楼笙歌临水槛红烛乍迎秋
奇树留寒翠神池结夕波黄山一夜雪渭水雁声多
玉砌红花树香风不敢吹春光解天意偏发殿南枝
虹桥千步廊半在水中央天子方清暑宫人重暮妆
辞辇复当熊倾心奉上宫君王若看貌甘在衆妃中
霁色鲜宫殿秋声脆管弦圣明千岁乐岁岁似今年
红裙明月夜碧殿早秋时好向昭阳宿天凉玉漏迟
朝憎莺百啭夜妒燕双栖不惯经春别谁知到晓啼
珠箔笼寒月纱窗背晓灯夜来巾上泪一半是春冰
关山征戍远闺阁别离难苦战应顦顇寒衣不要宽
一带不结心两股方安髻慙愧白茅人月没教星替
剩结茱萸枝多擘秋莲的独自有波光彩囊盛不得
襄阳行乐处歌舞白铜鞮江城回渌水花月使人迷
山公醉酒时酩酊襄阳下头上白接䍦倒着还骑马
岘山临汉江水渌沙如雪上有堕泪碑青苔久磨灭
且醉习家池莫看堕泪碑山公欲上马笑杀襄阳儿
车轮不可遮马足不可绊长怨十字街使郎心四散
新人千里去故人千里来翦刀横眼底方觉泪难裁
登山不愁峻涉海不愁深中擘庭前枣教郎见赤心
美人怨何深含情倚金阁不嚬复不语红泪双双落
美人闭红烛独坐裁新锦频放翦刀声夜寒知未寝
雪花联玉树冰彩散瑶池翔禽遥出没积翠远参差
和风起天路严气消冰井索索枝未柔厌厌漏犹永
霜间开紫蔕露下发金英但令逢采摘宁辞独晚荣
自君之出矣金炉香不然思君当明烛终宵空自煎
自君之出矣红颜转憔悴思君如明烛煎心且衔泪
自君之出矣明镜罢红妆思君如夜烛煎泪几千行
飒飒风叶下遥遥烟景曛霸陵无醉尉谁滞李将军
日暮霜风急羽翮转难任爲有传书意翩翩入上林
丝传园客意曲奏楚妃情罕有知音者空劳流水声
霜重麟胶劲风高月影圆乌飞随帝辇雁落逐鸣弦
圆池类璧水轻翰染烟华将军欲定远见弃不应赊
皇猷被寰宇端扆属元辰九重丽天邑千门临上春
二八如回雪三春类早花分行向烛转一种逐风斜
本逐征鸿去还随落叶来菊花应未满请待诗人开
游人倦蓬转乡思逐雁来偏想临潭菊芳蘂对谁开
镂月成歌扇裁云作舞衣自怜回雪影好取洛川归
嬾整鸳鸯被羞褰玳瑁牀春风别有意密处也寻香
日裏扬朝彩琴中伴夜啼上林如许树不借一枝栖
逐舞飘轻袖传歌共绕梁动枝生乱影吹花送远香
初日明燕馆新溜满梁池归云半入岭残滴尚悬枝
春苑月裴回竹堂侵夜开惊鸟排林度风花隔水来
繁弦奏渌水长袖转回鸾一双俱应节还似镜中看
的历流光小飘飖弱翅轻恐畏无人识独自暗中明
垂緌饮清露流响出疎桐居高声自远非是借秋风
日暮霜风急羽翮转难任爲有传书意联翩入上林
洛阳无大宅长安乏主人黄金销未尽祗爲酒家贫
此日长昏饮非关养性灵眼看人尽醉何忍独爲醒
竹叶连糟翠蒲萄带麴红相逢不令尽别后爲谁空
对酒但知饮逢人莫强牵倚炉便得睡横瓮足堪眠
有客须教饮无钱可别沽来时长道贳慙媿酒家胡
石苔应可践丛枝幸易攀青溪归路直乘月夜歌还
爲向东溪道人来路渐赊山中春酒熟何处得停家
春来日渐长醉客喜年光稍觉池亭好偏宜酒瓮香
阮籍醒时少陶潜醉日多百年何足度乘兴且长歌
昨夜瓶始尽今朝瓮即开夢中占夢罢还向酒家来
旦逐刘伶去宵随毕卓眠不应长卖卜须得杖头钱
野觞浮郑酌山酒漉陶巾但令千日醉何惜两三春
浮生知几日无状逐空名不知多酿酒时向竹林倾
北场芸藿罢东皐刈黍归相逢秋月满更值夜萤飞
促轸乘明月抽弦对白云从来山水韵不使俗人闻
六月调神麴正朝汲美泉从来作春酒未省不经年
电影江前落雷声峡外长霁云无处所台馆晓苍苍
故乡行云是虚室坐间同日落西山暮方知天下空
低身锵玉珮举袖拂罗衣对檐疑燕起映雪似花飞
独负千金价应从买笑来祇持难发口经爲几人开
可惜庭中树移根逐汉臣只爲来时晚花开不及春
结叶还临影飞香欲徧空不意余花落翻沉露井中
畴昔同幽谷伊尔迁乔木赫奕盛青紫讨论穷简牍
早秋惊落叶飘零似客心翻飞未肯下犹言惜故林
泪滴珠难尽容残玉易销倘随明月去莫道夢魂遥
冶长倦缧绁韩安叹死灰始验山中木方知贵不材
落叶聚还散征禽去不归以我穷途泣沾君出塞衣
隔巷遥停幰非复爲来迟只言更尚浅未是渡河时
光映妆楼月花承歌扇风欲妬梅将柳故落早春中
遥想观涛处犹意采莲歌无因关塞叶共下洞庭波
歛轡遵龙汉衔凄渡玉关今日流沙外垂涕念生还
倦采蘼芜叶贪怜照胆明两边俱拭泪一处有啼声
脉脉广川流驱马历长洲鹊飞山月曙蝉噪野风秋
桂香尘处减练影月前空定惑由关吏徒嗟塞上翁
绝顶横临日孤峰半倚天裴回拜真老万里见风烟
浮香绕曲岸圆影覆华池常恐秋风早飘零君不知
独舞依磐石羣飞动轻浪奋迅碧沙前长怀白云上
封霜连锦砌防露拂瑶阶聊将仪凤质暂与俗人谐
高情临爽月急响送秋风独有危冠意还将衰鬓同
倚棹春江上横舟石岸前山瞑行人断迢迢独泛仙
关山客子路花柳帝王城此中一分手相顾怜无声
方池开晓色圆月下秋阴已乘千里兴还抚一弦琴
庭摇北风柳院绕南溟禽累宿恩方重穷秋叹不深
落落树阴紫澄澄水华碧复有翻飞禽裴回疑曳舃
宝地乘峰出香台接汉高稍觉真途近方知人事劳
清心自饮露哀响乍吟风未上华冠侧先惊翳叶中
窗裏怜灯暗阶前畏月明不辞逢露湿祗爲重宵行
日影飞花殿风文积草池凤楼通夜敞虬辇望春移
逸足还同骥奇毛自偶麟欲知花迹远云影入天津
锦帐随情设金炉任意熏惟愁员外署不应列星文
离忧将岁尽归望逐春来庭花如有意留艳待人开
变石身犹重衔泥力尚微从来赴甲第两起一双飞
冬去更筹尽春随斗柄回寒暄一夜隔客鬓两年催
澹澹长江水悠悠远客情落花相与恨到地一无声
独酌芳春酒登楼已半曛谁惊一行雁冲断过江云
函谷虽云险黄河已复清圣心无所隔空此置关城
嶙嶙故城垒荒凉空戍楼在德不在险方知王道休
上苑春先入中园花尽开唯余幽径草尚待日光催
滔滔大江水天地相终始经阅几世人复叹谁家子
东望何悠悠西来昼夜流岁月既如此爲心那不愁
自君之出矣不复理残机思君如满月夜夜减清辉
松叶堪爲酒春来酿几多不辞山路远踏雪也相过
赵氏连城璧由来天下传送君还旧府明月满前川
岭外音书断经冬复历春近乡情更怯不敢问来人
家住嵩山下好采旧山薇自省游泉石何曾不夜归
愿与道林近在意逍遥篇自有灵佳寺何用沃洲禅
落花双树积芳草一庭春玩之堪兴异何必见幽人
晚入应真理经行尚未回房中无俗物林下有青苔
凤飞楼伎绝鸾死镜台空独怜脂粉气犹着舞衣中
河伯怜娇态冯夷要姝妓寄言游戏人莫弄黄河水
昔日河阳县氛氲香气多曹娘娇态尽春树不堪过
北关怜翠幕不是厌朱楼故来呈燕颔报道欲封侯
粉壁图仙鹤昂藏真气多骞飞竟不去当是恋恩波
歌舞须连夜神仙莫放归参差随暮雨前路湿人衣
还以金屋贵留兹宝席尊江凫啸风雨山鬼泣朝昏
受脤清边服乘骢历塞尘当闻汉雪耻羞共虏和亲
夢泽三秋日苍梧一片云还将鹓鹭羽重入鹧鸪羣
象物行周礼衣冠集汉都谁怜事虞舜下里泣苍梧
鸾死铅妆歇人亡锦字空悲端若能减渭水亦应穷
亭寒照苦月陇暗积愁云今日山门树何处有将军
云日能催晓风光不惜年赖逢征客尽归在落花前
宝鸡辞旧役仙凤历遗墟去此近城阙青山明月初
客心千里倦春事一朝归还伤北园裏重见落花飞
芳屏画春草仙杼织朝霞何如山水路对面即飞花
抱琴开野室携酒对情人林塘花月下别似一家春
山中兰叶径城外李桃园岂知人事静不觉鸟声喧
客念纷无极春泪倍成行今朝花树下不觉恋年光
山泉两处晚花柳一园春还持千日醉共作百年人
丘壑经涂赏花柳遇时春相逢今不醉物色自轻人
物外山川近晴初景霭新芳郊花柳遍何处不宜春
缀叶归烟晚乘花落照春边城琴酒处俱是越乡人
野烟含夕渚山月照秋林还将中散兴来偶步兵琴
泛泛东流水飞飞北上尘归骖将别棹俱是倦游人
去骖嘶别路归棹隐寒洲江臯木叶下应想故城秋
江送巴南水山横塞北云津亭秋月夜谁见泣离羣
乱烟笼碧砌飞月向南端寂寂离亭掩江山此夜寒
久客逢余闰他乡别故人自然堪下泪谁忍望征尘
江上风烟积山幽云雾多送君南浦外还望将如何
桂轺虽不驻兰筵幸未开林塘风月赏还待故人来
霜华净天末雾色笼江际客子常畏人何爲久留滞
野客思茅宇山人爱竹林琴尊唯待处风月自相寻
小径偏宜草空庭不厌花平生诗与酒自得会仙家
乱竹开三径飞花满四邻从来扬子宅别有尚玄人
风筵调桂轸月径引藤杯直当花院裏书斋望晓开
江旷春潮白山长晓岫青他乡临睨极花柳映边亭
长江悲已滞万里念将归况属高风晚山山黄叶飞
桂密岩花白梨疎林叶红江臯寒望尽归念断征篷
久别侵怀抱他乡变容色月下调鸣琴相思此何极
云间征思断月下归愁切鸿雁西南飞如何故人别
朝朝翠山下夜夜苍江曲复此遥相思清尊湛芳绿
观阙长安近江山蜀路赊客行朝复夕无处是乡家
帝里金茎去扶风石柱来山川殊未已行路方悠哉
江汉深无极梁岷不可攀山川云雾裏游子几时还
九日重阳节开门有菊花不知来送酒若箇是陶家
盈缺青冥外东风万古吹何人种丹桂不长出轮枝
圆魄上寒空皆言四海同安知千里外不有雨兼风
解落三秋叶能开二月花过江千尺浪入竹万竿斜
盘根植瀛渚交干横倚天舒华光四海卷叶荫山川
上弦明月半激箭流星远落雁带书惊啼猿映枝转
凄凉徒见日冥寞讵知年魂兮不可问应爲直如弦
我望风烟接君行霰雪飞园亭若有送杨柳最依依
江水春沉沉上有双竹林竹叶坏水色郎亦坏人心
自嫁单于国长衔汉掖悲容颜日憔悴有甚画图时
厌践冰霜域嗟爲边塞人思从漠南猎一见汉家尘
闻有南河信传言杀画师始知君念重更肯惜蛾眉
陌头杨柳枝已被春风吹妾心正断绝君怀那得知
青楼含日光绿池起风色赠子同心花殷勤此何极
邀欢空伫立望美频回顾何时复采菱江中密相遇
辟恶茱萸囊延年菊花酒与子结绸缪丹心此何有
北极严气升南至温风谢调丝竞短歌拂枕怜长夜
帷横双翡翠被卷两鸳鸯婉态不自得宛转君王牀
旅魂惊塞北归望断河西春风若可寄暂爲绕兰闺
龙行踏绛气天半语相闻混沌疑初判洪荒若始分
在德何夷险观风复往还自能同善闭中路可无关
玉关征戍久空闺人独愁寒露湿青苔别来蓬鬓秋
人坐青楼晚莺语百花时愁多人易老断肠君不知
北风吹白云万里渡河汾心绪逢摇落秋声不可闻
息燕归檐静飞花落院闲不愁愁自着谁道忆乡关
岁穷惟益老春至却辞家可惜东园树无人也作花
怀印喜将归窥巢恋且依自知栖不定还欲向南飞
兔子死兰弹持来挂竹竿试将明镜照何异月中看
有意嫌兵部专心望考功谁知脚蹭蹬几落省墙东
城上风威冷江中水气寒戎衣何日定歌舞入长安
此地别燕丹壮士髪冲冠昔时人已没今日水犹寒
写月无芳桂照日有花菱不持光谢水翻将影学冰
禀质非贪热焦心岂惮熬终知不自润何处用脂膏
凌波起罗袜含风染素衣别有知音调闻歌应自飞
忌满光先缺乘昏影暂流既能明似镜何用曲如钩
寒更承夜永凉夕向秋澄离心何以赠自有玉壶冰
朔风扣羣木严霜凋百草借问月中人安得长不老
北伐虽全赵东归不王秦空歌拔山力羞作渡江人
百战方夷项三章且代秦功归萧相国气尽戚夫人
逢时独爲贵历代非无才隗君亦何幸遂起黄金台
汉庭荣巧宦云阁薄边功可怜骢马使白首爲谁雄
故乡今日友欢会坐应同宁知巴峡路辛苦石尤风
望苑长爲客商山遂不归谁怜北陵井未息汉阴机
白云苍梧来氛氲万里色闻君太平世栖泊灵台侧
有道君匡国无闷余在林白云峨眉上岁晚来相寻
天德平无外关门东复西不将千里隔何用一丸泥
乐奏天恩满杯来秋兴高更蒙萧相国对席饮醇醪
圣德垂甘露天章下大风又乘黄阁赏愿作黑头公
西掖恩华降南宫命席阑讵知鸡树后更接凤池欢
秋阴士多感雨息夜无尘清樽宜明月复有平生人
醉后乐无极弥胜未醉时动容皆是舞出语总成诗
今日此相送明年此相待天上客星回知君渡东海
真人降紫气邀我丹田宫远寄双飞舄飞飞不碍空
大师捐世去空余法力在远寄无碍香心随到南海
即今三伏尽尚自在临邛归途千里外秋月定相逢
蜀地寒犹暖正朝发早梅偏惊万里客已复一年来
客心争日月来往预期程秋风不相待先至洛阳城
去国年方晏愁心转不堪离人与江水终日向西南
实相归悬解虚心暗在通澄江明月内应是色成空
危石江中起孤云岭上还相逢皆得意何处是乡关
故岁今宵尽新年明旦来愁心随斗柄东北望春回
夜风吹醉舞庭户对酣歌愁逐前年少欢迎今岁多
桃枝堪辟恶爆竹好惊眠歌舞留今夕犹言惜旧年
今岁元日乐不谢往年春知向来心道谁爲昨夜人
耗磨传兹日纵横道未宜但令不忌醉翻是乐无爲
上月今朝减流传耗磨辰还将不事事同醉俗中人
春来半月度俗忌一时闲不酌他乡酒惟堪对楚山
家居洛阳下举目见嵩山刻作茱萸节情生造化间
黄花宜泛酒青岳好登高稽首明廷内心爲天下劳
菊酒携山客萸囊系牧童路疑随大隗心似问鸿蒙
九日重阳数三秋万实成时来谒轩后罢去坐蓬瀛
晚节欢重九高山上五千醉中知遇圣夢裏见寻仙
白首看黄叶徂颜复几何空慙棠树下不见政成歌
狱中生白发岭外罢红颜古来相送处凡得几人还
万里投荒裔来时不见亲一朝成白首看取报家人
董氏娇娆性多爲窈窕名人随秋月落韵入捣衣声
粉蘂粘妆簏金花竭翠条夜台无戏伴魂影向谁娇
旧亭红粉阁宿处白云关春日双飞去秋风独不还
舞席沾残粉歌梁委旧尘独伤窗裏月不见帐中人
三月时将尽空房妾独居蛾眉愁自结鬓髪没情梳
劲节凌冬劲芳心待岁芳能令人益寿非止麝含香
客心惊落木夜坐听秋风朝日看容鬓生涯在镜中
忽见寒梅树开花汉水滨不知春色早疑是弄珠人
周原五稼起云海百川归愿此零陵燕长随征斾飞
上月今朝减流传耗磨辰还将不事事同醉俗中人
春来半月度俗忌一朝闲不酌他乡酒无堪对楚山
岁去愁终在春还命不来长吁问丞相东阁几时开
流景一何速年华不可追解佩安所赠怨咽空自悲
柳台临新堰楼堞相重复窈窕凤皇姝倾城复倾国
杏间花照灼楼上月裴回带娇移玉柱含笑捧金杯
心爲明时尽君门尚不容田园迷径路归去欲何从
黄叶因风下甘从洛浦隈白云何所爲还出帝乡来
抱玉三朝楚怀书十上秦年年洛阳陌花鸟弄归人
去国三巴远登楼万里春伤心江上客不是故乡人
秋郊日半隐野树烟初映风水正萧条那堪动离咏
桂树生南海芳香隔楚山今朝天上见疑是月中攀
岁去红颜尽愁来白发新今朝开镜匣疑是别逢人
闻道成都酒无钱亦可求不知将几斗销得此来愁
汉道方全盛朝廷足武臣何须薄命妾辛苦事和亲
掩泪辞丹凤衔悲向白龙单于浪惊喜无复旧时容
胡地无花草春来不似春自然衣带缓非是爲腰身
春雪满空来触处似花开不知园裏树若箇是真梅
擢擢当轩竹青青重岁寒心贞徒见赏箨小未成竿
闻君庭竹咏幽意岁寒多叹息爲冠小良工将奈何
畏途方万里生涯近百年不知将白首何处入黄泉
绿叶迎春绿寒枝历岁寒愿持柏叶寿长奉万年欢
环潭澄晓色叠嶂照秋影幽致欣所逢纷虑自兹屏
器乏雕梁器材非构厦材但将千岁叶常奉万年杯
欲啭声犹涩将飞羽未调高风不借便何处得迁乔
百舌鸣高树弄音无常则借问声何烦末俗不尚默
朱门长不闭亲友恣相过年今将半百不乐复如何
避贤初罢相乐圣且衔杯爲问门前客今朝几箇来
物情良可见人事不胜悲莫恃朝荣好君看暮落时
岸与恩同广波将慈共深涓涓劳日夜长似下流心
主人不相识偶坐爲林泉莫谩愁沽酒囊中自有钱
长干斜路北近浦是儿家有意来相访明朝出浣纱
发向横塘口船开值急流知郎旧时意且请拢船头
昨暝逗南陵风声波浪阻入浦不逢人归家谁信汝
未晓已成妆乘潮去茫茫因从京口渡使报邵陵王
始下芙蓉楼言发琅琊岸急爲打船开恶许傍人见
穷花常闭户秋城闻捣衣树回早秋色川长迟落晖
山上天将近人间路渐遥谁当云裏见知欲渡仙桥
茫茫烟上水日暮阴云飞孤坐正愁绪湖南谁捣衣
朝见青山雪暮见青山云云山无断绝秋思日纷纷
雁尽书难寄愁多夢不成愿随孤月影流照伏波营
陇底嗟长别流襟一动君何言幽咽所更作死生分
河洲花艳爚庭树光彩茜白云天台山可思不可见
思酸寒雁断淅沥秋树空渔阳燕旧都美女花不如
欲啭声犹涩将飞羽未调高风不借便何处得迁乔
汉家轻壮士无状杀彭王一遇风尘起令谁守四方
残花与露落堕叶随风翻日侧南涧幽风凝北林暮
耿耿曙河微神仙此夜稀今年七月闰应得两回归
旅人倚征棹薄暮起劳歌笑览清溪月清辉不厌多
翅掩飞莺舞啼恼婕妤悲料取金闺意因君问所思
流莺拂绣羽二月上林期待雪销金禁衔花向玉墀
灵溪非人迹仙意素所秉鳞岭森翠微澄潭照秋景
边地莺花少年来未觉新美人天上落龙塞始应春
妾有罗衣裳秦王在时作爲舞春风多秋来不堪着
楼头桃李疎池上芙蓉落织锦犹未成蛩声入罗幕
玉笼薰绣裳着罢眠洞房不能春风裏吹却兰麝香
种棘遮蘼芜畏人来采杀比至狂夫还看看几花发
蕙草娇红萼时光舞碧鸡城中美年少相见白铜鞮
少年襄阳地来往襄阳城城中轻薄子知妾解秦筝
朝日照红妆拟上铜雀台画眉犹未了魏帝使人催
长信宫中草年年愁处生故侵珠履迹不使玉阶行
遗却珊瑚鞭白马骄不行章台折杨柳春日路傍情
湖南送君去湖北送君归湖裏鸳鸯鸟双双他自飞
归时日尚早更欲向芳洲渡口水流急回船不自由
自与王孙别频看黄鸟飞应由春草误着处不成归
玉漵花争发金塘水乱流相逢畏相失并着采莲舟
寂寥抱冬心裁罗又褧褧夜久频挑灯霜寒剪刀冷
红颜称绝代欲并真无侣独有镜中人由来自相许
月暗送潮风相寻路不通菱歌唱不彻知在此塘中
汉使南还尽胡中妾独存紫台绵望绝秋草不堪论
虽入秦帝宫不上秦帝牀夜夜玉窗裏与他卷衣裳
送别未能旋相望连水口船行欲映洲几度急摇手
淇上桑叶青青楼含白日比时遥望君车马城中出
陇右长亭堠山阴古塞秋不知呜咽水何事向西流
净扫黄金阶飞霜皎如雪下帘弹箜篌不忍见秋月
西候情何极南冠怨有余梁王虽好事不察狱中书
少妇石榴裙新妆白玉面能迷张公子不许时相见
新秋夜何爽露下风转凄一磐竹林外千灯花塔西
窗灯林霭裏闻磬水声中更与龙华会炉烟满夕风
莫以今时宠难忘旧日恩看花满眼泪不共楚王言
玉窗萤影度金殿人声绝秋夜守罗帷孤灯耿不灭
宫殿生秋草君王恩幸疎那堪闻凤吹门外度金舆
怪来妆阁闭朝下不相迎总向春园裏花间笑语声
新家孟城口古木余衰柳来者复爲谁空悲昔人有
飞鸟去不穷连山复秋色上下华子冈惆怅情何极
文杏裁爲梁香茅结爲宇不知栋裏云去作人间雨
檀栾暎空曲青翠漾涟漪暗入商山路樵人不可知
空山不见人但闻人语响返景入深林复照青苔上
秋山敛余照飞鸟逐前侣彩翠时分明夕岚无处所
结实红且绿复如花更开山中傥留客置此芙蓉杯
仄径荫宫槐幽阴多绿苔应门但迎埽畏有山僧来
轻舸迎上客悠悠湖上来当轩对尊酒四面芙蓉开
轻舟南垞去北垞淼难即隔浦望人家遥遥不相识
吹箫凌极浦日暮送夫君湖上一回首青山卷白云
分行接绮树倒影入清漪不学御沟上春风伤别离
飒飒秋雨中浅浅石溜泻跳波自相溅白鹭惊复下
日饮金屑泉少当千余岁翠凤翊文螭羽节朝玉帝
清浅白石滩绿蒲向堪把家住水东西浣纱明月下
北垞湖水北杂树暎朱阑逶迤南川水明灭青林端
独坐幽篁裏弹琴复长啸深林人不知明月来相照
木末芙蓉花山中发红萼涧户寂无人纷纷开且落
古人非傲吏自阙经世务偶寄一微官婆娑数株树
桂尊迎帝子杜若赠佳人椒浆奠瑶席欲下云中君
人闲桂花落夜静春山空月出惊山鸟时鸣春涧中
日日采莲去洲长多暮归弄篙莫溅水畏湿红莲衣
乍向红莲没复出清蒲扬独立何䙰褷衔鱼古查上
朝耕上平田暮耕上平田借问问津者宁知沮溺贤
春池深且广会待轻舟回靡靡绿萍合垂杨埽复开
淼淼寒流广苍苍秋雨晦君问终南山心知白云外
山中多法侣禅诵自爲羣城郭遥相望唯应见白云
猿吟一何苦愁朝复悲夕莫作巫峡声肠断秋江客
与君青眼客共有白云心不相东山去日令春草深
山中相送罢日暮掩柴扉春草明年绿王孙归不归
相送临高台川原杳何极日暮飞鸟还行人去不息
依迟动车马惆怅出松萝忍别青山去其如绿水何
城隅一分手几日还相见山中有桂花莫待花如霰
君家云母障时向野庭开自有山泉入非因采画来
绿艳闲且静红衣浅复深花心愁欲断春色岂知心
闲洒阶边草轻随箔外风黄莺弄不足衔入未央宫
安得舍罗网拂衣辞世喧悠然策藜杖归向桃花源
家住孟津河门对孟津口常有江南船寄书家中否
君自故乡来应知故乡事来日绮窗前寒梅着花未
已见寒梅发复闻啼鸟声心心视春草畏向阶前生
画君年少时如今君已老今时新识人知君旧时好
朱实山下开清香寒更发幸与丛桂花窗前向秋月
红豆生南国秋来发故枝愿君多采撷此物最相思
轻阴阁小雨深院昼慵开坐看苍苔色欲上人衣来
故人不可见汉水日东流借问襄阳老江山空蔡州
荆溪白石出天寒红叶稀山路元无雨空翠湿人衣
相看不忍发惨淡暮潮平语罢更携手月明洲渚生
山月晓仍在林风凉不绝殷勤如有情惆怅令人别
结庐古城下时登古城上古城非畴昔今人自来往
落日松风起还家草露晞云光侵履迹山翠拂人衣
迢迢文杏馆跻攀日已屡南岭与北湖前看复回顾
明流纡且直绿筱密复深一径通山路行歌望旧岑
日夕见寒山便爲独往客不知深林事但有麏麚迹
苍苍落日时鸟声乱溪水缘溪路转深幽兴何时已
飘香乱椒桂布叶间檀栾云日虽回照森沉犹自寒
门前宫槐陌是向欹湖道秋来山雨多落叶无人扫
当轩弥滉漾孤月正裴回谷口猨声发风传入户来
孤舟信一泊南垞湖水岸落日下崦嵫清波殊淼漫
空阔湖水广青荧天色同舣舟一长啸四面来清风
映池同一色逐吹散如丝结阴既得地何谢陶家时
濑声喧极浦沿涉向南津泛泛鸥凫渡时时欲近人
萦渟澹不流金碧如可拾迎晨含素华独往事朝汲
跂石复临水弄波情未极日下川上寒浮云澹无色
南山北垞下结宇临欹湖每欲采樵去扁舟出菰蒲
来过竹里馆日与道相亲出入唯山鸟幽深无世人
好闲早成性果此谐宿诺今日漆园游还同庄叟乐
丹刺罥人衣芳香留过客幸堪调鼎用愿君垂采摘
积雨晦空曲平沙灭浮彩辋水去悠悠南山复何在
归山深浅去须尽丘壑美莫学武陵人暂游桃源裏
驻马欲分襟清寒御沟上前山景气佳独往还惆怅
冷艳全欺雪余香乍入衣春风且莫定吹向玉阶飞
家临九江水来去九江侧同是长干人自小不相识
下渚多风浪莲舟渐觉稀那能不相待独自逆潮归
三江潮水急五湖风浪涌由来花性轻莫畏莲舟重
汝颍俱宿好往来托层峦终日何寂寞绕篱生蕙兰
送别到中流秋船倚渡头相看尚不远未可即回舟
终南阴岭秀积雪浮云端林表明霁色城中增暮寒
云阴带残日怅别此何时欲望黄山道无由见所思
世界莲花藏行人香火缘灯王照不尽中夜寂相传
洛水春冰开洛城春水绿朝看大道上落花乱马足
大道直如发春日佳气多五陵贵公子双双鸣玉珂
春风二月时道傍柳堪把上枝覆官阁下枝覆车马
洛水照千门千门碧空裏少年不得志走马游新市
竹吹留歌扇莲香入舞衣前溪多曲漵乘兴莫先归
鸣鞭过酒肆袨服游倡门百万一时尽含情无片言
西行一千里暝色生寒树暗闻歌吹声知是长安路
绿江深见底高浪直翻空惯是湖边住舟轻不畏风
逐流牵荇叶绿岸摘芦苗爲惜鸳鸯鸟轻轻动画桡
日暮长江裏相邀归渡头落花如有意来去逐船流
隔江看树色沿月听歌声不是长干住那从此路行
山北天泉苑山西凤女家不言沁园好独隐武陵花
沧浪临古道道上若成尘自有沧浪峡谁爲无事人
真门逈向北驰道直向西爲与天光近云色成虹霓
月昃鸣珂动花连绣户春盘龙玉台镜唯待画眉人
大将军出战白日暗榆关三面黄金甲单于破胆还
仗劒行千里微躯感一言曾爲大梁客不负信陵恩
腰鎌欲何之东园刈秋韭世事不复论悲歌和樵叟
开门望长川薄暮见渔者借问白头翁垂纶几年也
椶榈花满院苔藓入闲房彼此名言绝空中闻异香
双峰褐衣久一磬白眉长谁识野人意徒看春草芳
荆门不堪别况乃潇湘秋何处遥望君江边明月楼
暎门淮水绿留骑主人心明月随良掾春潮夜夜深
怨别秦楚深江中秋云起天长杳无隔月影在寒水
枫林已愁暮楚水复堪悲别后冷山月清猿无断时
诸侯分楚郡饮饯五溪春山水清晖远俱怜一逐臣
客心仍在楚江馆复临湘别意猿鸟外天寒桂水长
平明江雾寒客马江上发扁舟事洛阳窅窅含楚月
美人怨何深含情倚金阁不嚬复不语红泪双双落
美人闭红烛独作裁新锦频放剪刀声夜寒知未寝
珠箔因风起飞蛾入最能不教人夜作方便杀明灯
敛眉语芳草何许太无情正见离人别春心相向生
河水浮落花花流东不息应见浣纱人爲道长相忆
日暮苍山远天寒白屋贫柴门闻犬吠风雪夜归人
朝无寒士达家在旧山贫相送天涯裏怜君更远人
羣公谁让位五柳独知贫惆怅青山路烟霞老此人
初迷武陵路复出孟尝门回首江南岸青山与旧恩
月明花满地君自忆山阴谁遣因风起纷纷乱此心
帝子不可见秋风来暮思婵娟湘江月千载空蛾眉
苍梧千载后斑竹对湘沅欲识湘妃怨枝枝满泪痕
君王不可见芳草旧宫春犹带罗裙色青青向楚人
憔悴逢新岁茅扉见旧春朝来明镜裏不忍白头人
片帆何处去匹马独归迟惆怅江南北青山欲暮时
归人乘野艇带月过江村正落寒潮水相随夜到门
不知方外客何事锁空房应向桃源裏教他唤阮郎
泠泠七丝上静听松风寒古调虽自爱今人多不弹
此地常无日青青独在阴太阳偏不及非是未倾心
百丈深涧裏过时花欲妍应缘地势下遂使春风偏
渡口发梅花山中动泉脉芜城春草生君作扬州客
半逻莺满树新年人独还落花逐流水共到茱萸湾
雁还空渚在人去落潮翻临水独挥手残阳归掩门
狎鸟携稚子钓鱼终老身殷勤嘱归客莫话桃源人
悠悠白云裏独住青山客林下昼焚香桂花同寂寂
孤云将野鹤岂向人间住莫买沃洲山时人已知处
苍苍竹林寺杳杳钟声晚荷笠带夕阳青山独归远
荒凉野店绝迢遰人烟远苍苍古木中多是隋家苑
楚城今近远积霭寒塘暮水浅舟且迟淮潮至何处
空洲夕烟敛望月秋江裏历历沙上人月中孤渡水
吹角报蕃营回军欲洗兵已教青海外自筑汉家城
渺渺戍烟孤茫茫塞草枯陇头那用闭万里不防胡
绝漠大军还平沙独戍闲空留一片石万古在燕山
与君爲近别不啻远相思落日平湖上看山对此时
眼病身亦病浮生已半空迢迢千里月应与惠连同
公子三千客人人愿报恩应怜抱关者贫病老夷门
别愁复经雨别泪还如霰寄心海上云千里常相见
羣物归大化六龙颓西荒安知浮云外日月不运行
四海重然诺吾尝闻白眉秦城游侠客相得半酣时
日暮田家远山中勿久淹归人须早去稚子望陶潜
岘首风湍急云帆若鸟飞凭轩试一问张翰欲来归
游人武陵去宝劒直千金分手脱相赠平生一片心
君登青云去予望青山归云山从此别泪湿薜萝衣
碧溪常共赏朱邸忽迁荣豫有相思意闻君琴上声
异俗非乡俗新年改故年蓟门看火树疑是烛龙然
绮席铺兰杜珠盘折芰荷故园留不住应是恋弦歌
北涧流恒满浮舟触处通沿洄自有趣何必五湖中
春眠不觉晓处处闻啼鸟夜来风雨声花落知多少
洛阳访才子江岭作流人闻说梅花早何如北地春
行至菊花潭村西日已斜主人登高去鸡犬空在家
花伴成龙竹池分跃马溪田园人不见疑向洞中栖
北固临京口夷山近海滨江风白浪起愁杀渡头人
珠弹繁华子金羁游侠人酒酣白日暮走马入红尘
八月观潮罢三江越海浔回瞻魏阙路空复子牟心
移舟泊烟渚日暮客愁新野旷天低树江清月近人
向夕问舟子前程复几多湾头正堪泊淮裏足风波
客醉眠未起主人呼解酲已言鸡黍熟复道瓮头清
微云淡河汉疎雨滴梧桐逐逐怀良驭萧萧顾乐鸣
昭君拂玉鞍上马啼红颊今日汉宫人明朝胡地妾
相逢红尘内高揖黄金鞭万户垂杨裏君家阿那边
玉阶生白露夜久侵罗袜却下水晶帘玲珑望秋月
襄阳行乐处歌舞白铜鞮江城回渌水花月使人迷
山公醉酒时酩酊高阳下头上白接䍦倒着还骑马
岘山临汉江水绿沙如雪上有堕泪碑青苔久磨灭
且醉习家池莫看堕泪碑山公欲上马笑杀襄阳儿
白玉谁家郎回车渡天津看花东陌上惊动洛阳人
金花折风帽白马小迟回翩翩舞广袖似鸟海东来
金绳界宝地珍木荫瑶池云间妙音奏天际法蠡吹
牀前看月光疑是地上霜举头望山月低头思故乡
渌水明秋月南湖采白苹荷花娇欲语愁杀荡舟人
海客乘天风将船远行役譬如云中鸟一去无踪迹
秋浦锦驼鸟人间天上稀山鸡羞渌水不敢照毛衣
两鬓入秋浦一朝飒已衰猨声催白发长短尽成丝
秋浦多白猨超腾若飞雪牵引条上儿饮弄水中月
愁作秋浦客强看秋浦花山川如剡县风日似长沙
醉上山公马寒歌宁戚牛空吟白石烂泪满黑貂裘
秋浦千重岭水车岭最奇天倾欲堕石水拂寄生枝
江祖一片石青天扫画屏题诗留万古绿字锦苔生
水如一匹练此地即平天耐可乘明月看花上酒船
渌水净素月月明白鹭飞郎听采菱女一道夜歌归
炉火照天地红星乱紫烟赧郎明月夜歌曲动寒川
白发三千丈缘愁似个长不知明镜里何处得秋霜
秋浦田舍翁采鱼水中宿妻子张白鷴结罝暎深竹
潮水还归海流人却到吴相逢问愁苦泪尽日南珠
昨夜梁园裏弟寒兄不知庭前看玉树肠断忆连枝
同州隔秋浦闻吟猛虎词晨朝来借问知是谢杨儿
邯郸四十万同日陷长平能回造化笔或冀一人生
肠断枝上猨泪添山下樽白云见我去亦爲我飞翻
坐啸庐江静闲闻进玉觞去时无一物东壁挂胡牀
食出野田美酒临远水倾东流若未尽应见别离情
东林送客处月出白猨啼笑别庐山远何烦过虎溪
携妓东山去春光半道催遥看若桃李双入镜中开
痛饮龙筇下灯青月复寒醉歌惊白鹭半夜起沙滩
水国秋风夜殊非远别时长安如夢裏何日是归期
白鹭拳一足月明秋水寒人惊远飞去直向使君滩
领得乌纱帽全胜白接䍦山人不照镜稚子道相宜
初谓鹊山近宁知湖水遥此行殊访戴自可缓归桡
湖阔数千里湖光摇碧山湖西正有月独送李膺还
水入北湖去舟从南浦回遥看鹊山转却似送人来
今日竹林宴我家贤侍郎三杯容小阮醉后发清狂
船上齐桡乐湖心泛月归白鸥闲不去争拂酒筵飞
刬却君山好平铺湘水流巴陵无限酒醉杀洞庭秋
我爱铜官乐千年未拟还要须回舞袖拂尽五松山
九日龙山饮黄花笑逐臣醉看风落帽舞爱月留人
昨日登高罢今朝更举觞菊花何太苦遭此两重阳
南登杜陵上北望五陵间秋水明落日流光灭远山
早起见日出暮见栖鸟还客心自酸楚况对木瓜山
船下广陵去月明征虏亭山花如绣颊江火似流萤
苏武天山上田横海岛边万重关塞断何日是归年
亭伯去安在李陵降未归愁容变海色短服改胡衣
谈笑三军却交游七贵疎仍留一只箭未射鲁连书
昨日东楼醉还应倒接䍦阿谁扶上马不省下楼时
羗笛梅花引吴溪陇水情寒山秋浦月肠断玉关声
嬾摇白羽扇躶体青林中脱巾挂石壁露顶洒松风
我似鹧鸪鸟南迁嬾北飞时寻汉阳令取醉月中归
衆鸟高飞尽孤云独去闲相看两不厌只有敬亭山
对酒不觉暝落花盈我衣醉起步溪月鸟还人亦稀
不向东山久蔷薇几度花白云还自散明月落谁家
我今携谢妓长啸绝人羣欲报东山客开关扫白云
欲向江东去定将谁举杯稽山无贺老却棹酒船回
贾谊三年谪班超万里侯何如牵白犊饮水对清流
拥肿寒山木嵌空成酒樽愧无江海量偃蹇在君门
落羽辞金殿孤鸣咤绣衣能言终见弃还向陇西飞
紫藤挂云木花蔓宜阳春密叶隐歌鸟香风留美人
八月边风高胡鹰白锦毛孤飞一片雪百里见秋毫
慙君能卫足叹我远移根白日如分照还归守故园
白鹭下秋水孤飞如坠霜心闲且未去独立沙洲傍
天下伤心处劳劳送客亭春风知别苦不遣柳条青
美人卷珠帘深坐颦蛾眉但见泪痕湿不知心恨谁
三百六十日日日醉如泥虽爲李白妇何异太常妻
长干吴儿女眉目艳新月屐上足如霜不着鸦头袜
吴儿多白皙好爲荡舟剧卖眼掷春心折花调行客
耶溪采莲女见客棹歌回笑入荷花去佯羞不出来
东阳素足女会稽素舸郎相看月未堕白地断肝肠
镜湖水如月耶溪女似雪新妆荡新波光景两奇绝
玉面耶溪女青娥红粉妆一双金齿屐两足白如霜
南国新丰酒东山小妓歌对君君不乐花月奈愁何
东道烟霞主西江诗酒筵相逢不觉醉日堕历阳川
巴水急如箭巴船去若飞十月三千里郎行几岁归
纪叟黄泉裏还应酿老春夜台无晓日沽酒与何人
燕谷无煖气穷岩闭严阴邹子一吹律能回天地心
素面倚栏钩娇声出外头若非是织女何得问牵牛
玉宇含清露香笼散轻烟应当结沉抱难从兹夕眠
夕漏起遥恨虫响乱秋阴反覆相思字中有故人心
庭树忽已暗故人那不来祗因厌烦暑永日坐霜台
官荣多所系闲居亦愆期高阁犹相望青山欲暮时
芳园知夕燕西郊已独还谁言不同赏俱是醉花间
山高鸣过雨涧树落残花非关春不待当由期自赊
思怀在云阙泊素守中林出处虽殊迹明月两知心
风光山郡少来看广陵春残花犹待客莫问意中人
秋山僧冷病聊寄三五杯应泻山瓢裏还寄此瓢来
复寄满瓢去定见空瓢来若不打瓢破终当费酒材
此瓢今已到山瓢知已空且饮寒塘水遥将回也同
念子抱沉疾霜露变滁城独此高窗下自然无世情
林院生夜色西廊上纱灯时忆长松下独坐一山僧
柳叶遍寒塘晓霜凝高阁累日此流连别来成寂寞
遥知郡斋夜冻雪封松竹时有山僧来悬灯独自宿
淅沥覆寒骑飘飖暗川容行子郡城晓披云看杉松
僧斋地虽密忘子迹要赊一来非问讯自是看山花
怀君属秋夜散步咏凉天山空松子落幽人应未眠
迹与孤云远心将野鹤俱那同石氏子每到府门趋
少年游太学负气蔑诸生蹉跎三十载今日海隅行
满城怜傲吏终日赋新诗请报淮阴客春帆浪作期
专城未四十暂谪岂蹉跎风雨吴门夜恻怆别情多
远听江上笛临觞一送君还愁独宿夜更向郡斋闻
郡阁始嘉宴青山忆旧居爲君量革履且愿住蓝轝
孤客逢春暮缄情寄旧游海隅人使远书到洛阳秋
马卿犹有壁渔父自无家想子今何处扁舟隐荻花
林中观易罢溪上对鸥闲楚俗饶辞客何人最往还
深夜竹亭雪孤灯案上书不遇无爲化谁复得闲居
野寺望山雪空斋对竹林我以养愚地生君道者心
暂与云林别忽陪鸳鹭翔看山不得去知尔独相望
去马嘶春草归人立夕阳元知数日别要使两情伤
斜月才鉴帷凝霜偏冷枕持情须耿耿故作单牀寝
白云埋大壑阴崖滴夜泉应居西石室月照山苍然
存亡三十载事过悉成空不惜沾衣泪并话一宵中
独鸟下高树遥知吴苑园凄凉千古事日暮倚阊门
兹楼日登眺流岁暗蹉跎坐厌淮南守秋山红树多
残霞照高阁青山出远林晴明一登望潇洒此幽襟
园林过新节风花乱高阁遥闻击鼓声蹴鞠军中乐
南楼夜已寂暗鸟动林间不见城郭事沉沉唯四山
怅然高阁望已掩东城关春风偏送柳夜景欲沉山
干坤有精物至宝无文章雕琢爲世器真性一朝伤
秋荷一滴露清夜坠玄天将来玉盘上不定始知圆
映物随颜色含空无表裏持来向明月的皪愁成水
绛树无花叶非石亦非琼世人何处得蓬莱石上生
有色同寒冰无物隔纤尘象筵看不见堪将对玉人
曾爲老茯神本是寒松液蚊蚋落其中千年犹可觌
军中始吹角城上河初落深沉犹隐帷晃朗先分阁
明从何处去暗从何处来但觉年年老半是此中催
万物自生听太空恒寂寥还从静中起却向静中消
世事日可见身名良蹉跎尚瞻白云岭聊作负薪歌
香炉宿火灭兰灯宵影微秋斋独卧病谁与覆寒衣
山月皎如烛风霜时动竹夜半鸟惊栖窗间人独宿
高阁渐凝露凉叶稍飘闱忆在南宫直夜长钟漏稀
裴回轻雪意似惜艳阳时不悟风花冷翻令梅柳迟
独照碧窗久欲随寒烬灭幽人将遽眠解带翻成结
杂英纷已积含芳独暮春还如故园树忽忆故园人
时节变衰草物色近新秋度月影才敛绕竹光复流
叶有苦寒色山中霜霰多虽此蒙阳景移根意如何
参差剪绿绮潇洒覆琼柯忆在沣东寺偏书此叶多
郡中卧病久池上一来赊榆柳飘枯叶风雨倒横查
势从千里奔直入江中断岚横秋塞雄地束惊流满
失侣度山觅投林舍北啼今将独夜意偏知对影栖
故园眇何处归思方悠哉淮南秋雨夜高斋闻雁来
不寐倦长更披衣出户行月寒秋竹冷风切夜窗声
一爲吴郡守不觉菊花开始有故园思且喜衆宾来
都护新灭胡士马气亦粗萧条虏尘净突兀天山孤
富贵情还在相逢岂间然绨袍更有赠犹荷故人怜
东望望长安正值日初出长安不可见喜见长安日
长安何处在只在马蹄下明日归长安爲君急走马
夫子素多疾别来未得书北庭苦寒地体内今何如
醉后未能别待醒方送君看君走马去直上天山云
五粒松花酒双溪道士家唯求缩却地乡路莫教赊
结宇题三藏焚香老一峰云间独坐卧祗是对山松
高住最高处千家恒眼前题诗饮酒后只对诸峰眠
野寺荒台晚寒天古木悲空堦有鸟迹犹似造书时
沙上见日出沙上见日没悔向万里来功名是何物
渭水东流去何时到雍州凭添两行泪寄向故园流
陇水何年有潺潺逼路傍东西流不歇曾断几人肠
那知芳岁晚坐见寒叶堕吾不如腐草翻飞作萤火
强欲登高去无人送酒来遥怜故园菊应傍战场开
来亦一布衣去亦一布衣羞见关城吏还从旧路归
白发生偏速交人不奈何今朝两鬓上更较数茎多
此地曾居住今来宛似归可怜汾上柳相见也依依
帝乡北近日泸口南连蛮何当遇长房缩地到京关
日暮远天青霜风入后庭洞房寒未掩砧杵夜泠泠
净扫黄金堦飞霜皓如雪下帘弹箜篌不忍见秋月
莫向嵩山去神仙多误人不如朝魏阙天子重贤臣
抱玉三朝楚怀书十上秦年年洛阳陌花鸟弄归人
四海游长倦百年愁半侵赖窥明镜裏时见丈夫心
幽人惜春暮潭上折芳草佳期何时还欲寄千里道
白日依山尽黄河入海流欲穷千里目更上一层楼
自君之出矣弦吹绝无声思君如百草撩乱逐春生
因缘苟会合万里犹同乡运命尚不谐隔壁无津梁
自觉劳乡夢无人见客心空余庭草色日日伴愁襟
疎钟何处来度竹兼拂水渐逐微风声依依犹在耳
江南渌水多顾影逗轻波落日秦云裏山高奈若何
闻说到扬州吹箫忆旧游人来多不见莫是上迷楼
还乡不见家年老眼多泪车马上河桥城中好天气
漾漾带山光澄澄倒林影那知石上喧却忆山中静
尚有绨袍赠应怜范叔寒不知天下士犹作布衣看
积雪与天迥屯军连塞愁谁知此行迈不爲觅封侯
耕地桑柘间地肥菜常熟爲问葵藿资何如庙堂肉
红颜怆爲别白发始相逢唯余昔时泪无复旧时容
出门何所见春色满平芜可叹无知己高阳一酒徒
柳色惊心事春风厌索居方知一杯酒犹胜百家书
州县才难适云山道欲穷揣摩惭黠吏栖隐谢愚公
百年已过半秋至转饥寒为问彭州牧何时救急难
百宝装腰带真珠络臂韝笑时花近眼舞罢锦缠头
江边踏青罢回首见旌旗风起春城暮高楼鼓角悲
迟日江山丽春风花草香泥融飞燕子沙暖睡鸳鸯
东来万里客乱定几年归肠断江城雁高高正北飞
爲嗔王录事不寄草堂赀昨属愁春雨能忘欲漏时
日出篱东水云生舍北泥竹高鸣翡翠沙僻舞鵾鸡
蔼蔼花蘂乱飞飞蜂蝶多幽栖身懒动客至欲如何
凿井交椶叶开渠断竹根扁舟轻褭榄小径曲通村
急雨捎溪足斜晖转树腰隔巢黄鸟竝翻藻白鱼跳
舍下笋穿壁庭中藤刺檐地晴丝冉冉江白草纤纤
江动月移石溪虚云傍花鸟栖知故道帆过宿谁家
雨后过畦润花残步屐迟把文惊小陆好客见当时
遗庙丹青落空山草木长犹闻辞后主不复卧南阳
功盖三分国名高八阵图江流石不转遗恨失吞吴
人烟生处僻虎迹过新蹄野鹘翻窥草村船逆上溪
钓艇收缗尽昏鸦接翅归月生初学扇云细不成衣
万国尚防寇故园今若何昔归相识少早已战场多
身觉省郎在家须农事归年深荒草径老恐失柴扉
金丝镂箭镞皂尾制旗竿一自风尘起犹嗟行路难
胡虏何曾盛干戈不肯休闾阎听小子谈话觅封侯
贞观铜牙弩开元锦兽张花门小前好此物弃沙场
今日翔麟马先宜驾鼓车无劳问河北诸将觉荣华
任转江淮粟休添苑囿兵由来貔虎士不满凤皇城
江上亦秋色火云终不移巫山犹锦树南国且黄鹂
每恨陶彭泽无钱对菊花如今九日至自觉酒须赊
病减诗仍拙吟多意有余莫看江总老犹被赏时鱼
闻道巴山裏春船正好行都将百年兴一望九江城
水槛温江口茅堂石笋西移船先主庙洗药淙沙溪
设道春来好狂风大放颠吹花随水去飜却钓鱼船
三月雪连夜未应伤物华只缘春欲尽留着伴棃花
寒食少天气东风多柳花小桃知客意春尽始开花
白马紫连钱嘶鸣丹阙前闻珂自蝶躞不要下金鞭
舞怯铢衣重笑疑桃脸开方知汉成帝虚筑避风台
倾酒向涟漪乘流东去时寸心同尺璧投此报冯夷
江曲全萦楚雪飞半自秦岘山回首望如别故关人
浦烟函夜色冷日转秋旻自有沉碑石清光不照人
楚岸云空合楚城人不来只今谁善舞莫恨发阳台
行背青山郭吟当白露秋风流无屈宋空咏古荆州
晚来渔父喜罾重欲收迟恐有长江使金钱愿赎龟
去指龙沙路徒悬象阙心夜凉无远夢不爲偶闻砧
霁云疎有叶雨浪细无花稳放扁舟去江天自有涯
好日当秋半层波动旅肠已行千里外谁与共秋光
润色非东里官曹更建章宦游难自定来唤棹船郎
夜江清未晓徒惜月光沉不是因行乐堪伤老大心
翳日多乔木维舟取束薪静听江叟语俱是厌兵人
箭漏日初短汀烟草未衰雨余虽更绿不是采苹时
山雨夜来涨喜鱼跳满江岸沙平欲尽垂蓼入船窗
渚边新雁下舟上独凄凉俱是南来客怜君缀一行
牵路沿江狭沙崩岸不平尽知行处险谁肯载时轻
云密连江暗风斜着物鸣一杯真战将笑尔作愁兵
柳拂斜开路篱边数户村可能还有意不掩向江门
不识桓公渴徒吟子美诗江清唯独看心外更谁知
憔悴异灵均非谗作逐臣如逢渔父问未是独醒人
水涵秋色静云带夕阳高诗癖非吾病何妨吮短毫
登舟非古岸还似阻西陵箕伯无多少回头讵不能
帆翅初张处云鹏怒翼同莫愁千里路自有到来风
秋云久无雨江燕社犹飞却笑舟中客今年未得归
佳节虽逢菊浮生正似萍故山何处望荒岸小长亭
行到楚江岸苍茫人正迷祇知秦塞远格磔鹧鸪啼
月下江流静村荒人语稀鹭鸶虽有伴仍共影双飞
斗转月未落舟行夜已深有村知不远风便数声砧
棹惊沙鸟迅飞溅夕阳波不顾鱼多处应防一目罗
渐觉江天远难逢故国书可能无往事空食鼎中鱼
岸草连荒色村声乐稔年晚晴初获稻闲却采莲船
滩浅争游鹭江清易见鱼怪来吟未足秋物欠红蕖
蛩响依莎草萤飞透水烟夜凉谁咏史空泊运租船
睡稳叶舟轻风微浪不惊任君芦苇岸终夜动秋声
自念平生意曾期一郡符岂知因谪宦斑鬓入江湖
烟渚复烟渚画屏休画屏引愁天末去数点暮山青
水天凉夜月不是惜清光好物随人秘秦淮忆建康
古来多思客摇落恨江潭今日秋风至萧疎独沔南
暎竹疑村好穿芦觉渚幽渐安无旷土姜芋当农收
秋风动客心寂寂不成吟飞上危樯立啼乌报好音
见底高秋水开怀万里天旅吟还有伴沙柳数枝蝉
九日自佳节扁舟无一杯曹园旧尊酒戏马忆高台
兵火有余烬贫村才数家无人争晓渡残月下寒沙
渚禽菱芡足不向稻粱争静宿凉湾月应无失侣声
轻云未护霜树杪橘初黄信是知名物微风过水香
渺渺望天涯清涟浸赤霞难逢星汉使乌鹊日乘槎
土旷深耕少江平远钓多生平皆弃本金革竟如何
海月非常物等闲不可寻披沙应有地浅处定无金
风晚冷飕飕芦花已白头旧来红叶寺堪忆玉京秋
风好来无阵云闲去有踪钓歌无远近应喜罢艨艟
吴疆连楚甸楚俗异吴乡漫把尊中物无人啄蟹筐
岸绿野烟远江红斜照微撑开小渔艇应到月明归
雨余江始涨漾漾见流薪曾叹河中木斯言忆古人
叶舟维夏口烟野独行时不见头陀寺空怀幼妇碑
晚泊武昌岸津亭疎柳风数株曾手植好事忆陶公
坠露晓犹浓秋花不易逢涉江虽已晚高树搴芙蓉
舟航依浦定星斗满江寒若比阴霾日何妨夜未阑
近戍离金落孤岑望火门唯将知命意潇洒向干坤
丛菊生堤上此花长后时有人还采掇何必在春期
夕景残霞落秋寒细雨晴短缨何用濯舟在月中行
堤坏漏江水地坳成野塘晚荷人不折留取作秋香
左宦终何路摅怀亦自宽襞笺嘲白鹭无意喻枭鸾
楼空人不归云似去时衣黄鹤无心下长应笑令威
白帝朝惊浪浔阳暮暎云等闲生险易世路祇如君
橹慢开轻浪帆虚带白云客船虽狭小容得庾将军
风雨正甘寝云霓忽晚晴放歌虽自遣一岁又峥嵘
静看秋江水风微浪渐平人间驰竞处尘土自波成
风劲帆方疾风回棹却迟较量人世事不校一毫厘
咫尺愁风雨匡庐不可登祇疑云雾窟犹有六朝僧
幽思正迟迟沙边濯弄时自怜非博物犹未识凫葵
曾有烟波客能歌西塞山落帆唯待月一钓紫菱湾
千顷水纹细一拳岚影孤君山寒树绿曾过洞庭湖
光阔重湖水低斜远雁行未曾无兴咏多谢沉东阳
晚菊绕江垒忽如开古屏莫言时节过白日有余馨
秋寒鹰隼健逐雀下云空知是江湖阔无心击塞鸿
日落长亭晚山门步障青可怜无酒分处处有旗亭
江草何多思冬青尚满洲谁能惊鵩鸟作赋爲沙鸥
远岸无行树经霜有半红停船搜好句题叶赠江枫
身世比行舟无风亦暂休敢言终破浪唯愿稳乘流
数亩苍苔石烟蒙鹤卵洲定因词客遇名字始风流
兴闲停桂楫路好过松门不负佳山水还开酒一尊
幽怀念烟水长恨隔龙沙今日膝王阁分明见落霞
短楫休敲桂孤根自驻萍自怜非劒气空向斗牛星
江流何渺渺怀古独依依渔父非贤者芦中但有矶
高浪如银屋江风一发时笔端降太白才大语终奇
细竹渔家路晴阳看结缯喜来邀客坐分与折腰菱
幸有烟波兴宁辞笔砚劳缘情无怨刺却似反离骚
平湖五百里江水想通波不奈扁舟去其如决计何
数峯云断处去岸暎高山身到韦江日犹应未得闲
一湾斜照水三版顺风船未敢相邀约劳生祇自怜
江雨正霏微江村晚渡稀何曾妨钓艇更待得鱼归
沙上独行时高吟到楚词难将垂岸蓼盈把当江蓠
新野旧楼名浔阳胜赏情照人长一色江月共凄清
愿饮西江水那吟北渚愁莫敎留滞迹远比蔡昭侯
湖口分江水东流独有情当时好风物谁伴谢宣城
浔阳江畔菊应似古来秋爲问幽栖客吟时得酒不
高峯有佳号千尺倚寒松若使炉烟在犹应爲上公
万木已清霜江边村事忙故溪黄稻熟一夜夢中香
楚水苦萦回征帆落又开可缘非直路却有好风来
远谪岁时晏暮江风雨寒仍愁系舟处惊夢近长滩
夜月霁未好云泉堪夢归如何建章漏催着早朝衣
月黑雁飞高单于夜遁逃欲将轻骑逐大雪满弓刀
谤言三至后直道叹何如今日蓝溪水无人不夜鱼
一官叨下秩九棘谢知音芳草文园路春愁满别心
燕赵悲歌士相逢剧孟家寸心言不尽前路日将斜
轩骑来相访渔樵悔晚归更怜垂露迹花裏点墙衣
不见承明客愁闻长乐钟马卿何早世汉主欲登封
野竹通溪冷秋泉入户鸣乱来人不到芳草上堦生
采菊偏相忆传香寄便风今朝竹林下莫使桂尊空
艳静如笼月香寒未逐风桃花徒照地终被笑妖红
药径深红藓山窗满翠微羡君花下酒蝴蝶夢中飞
望山登春台目尽趣难极晚景下平阡花际霞峯色
静宜樵隐度远与车马隔有时行药来喜遇归山客
片霞照仙井泉底桃花红那知幽石下不与武陵通
引蔓出云树垂纶覆巢鹤幽人对酒时苔上闲花落
池上静难厌云间欲去晚忽背夕阳飞乘兴清风远
几转到青山数重度流水秦人入云去知向桃源裏
春畦生百药花叶香初霁好容似风光偏来入丛蕙
净与溪色连幽宜松雨滴谁知古石上不染世人迹
远岫见如近千里一窗裏坐来石上云乍谓壶中起
暗归草堂静半入花园去有时载酒来不与清风遇
幽鸟清涟上兴来看不足新篁压水低昨夜鸳鸯宿
穿云来自远激砌流偏驶能资庭户幽更引海禽至
乍依菱蔓聚尽向芦花灭更喜好风来数片翻晴雪
风送出山钟云霞度水浅欲知声尽处鸟灭寥天远
永日兴难忘掇芳春陂曲新晴花枝下爱此苔水绿
临池构杏梁待客归烟塘水上褰帘好莲开杜若香
有意莲叶间瞥然下高树擘波得潜鱼一点翠光去
幽石生芙蓉百花惭美色远笑越溪女闻芳不可识
乱石跳素波寒声闻几处飕飕暝风引散出空林去
虽因朔风至不向瑶台侧唯助苦寒松偏明后雕色
田鹤望碧霄无风亦自举单飞后片云早晚及前侣
家住凤城南门临古陂曲时怜上林雁半入池塘宿
岁去人头白秋来树叶黄搔头向黄叶与尔共悲伤
将牛何处去耕彼故城东相伴有田父相欢惟牧童
将牛何处去耕彼西阳城叔闲修农具直者伴我耕
将船何处去钓彼大回中叔静能鼓桡正者随弱翁
将船何处去送客小回南有时逢恶客还家亦少酣
石宫春云白白云宜苍苔拂云践石径俗士谁能来
石宫夏水寒寒水宜高林远风吹萝蔓野客熙清阴
石宫秋气清清气宜山谷落叶逐霜风幽人爱松竹
石宫冬日煖煖日宜温泉晨光静水雾逸者犹安眠
调与时人背心将静者论终年帝城裏不识五侯门
辽阳望河县白首无由见海上珊瑚枝年年寄春燕
人日兼春日长怀复短怀遥知双彩胜并在一金钗
经月愁闻雨新年苦忆君何时共登眺整屐待晴云
重门敞春夕灯烛霭余辉醉我百尊酒留连夜未归
骏马绣障泥红尘扑四蹄归时何太晚日照杏花西
绣幕珊瑚钩春开翡翠楼深情不肯道娇倚钿箜篌
封疆七百里禄秩二千石拥节祠太山寒天霜草白
碧玉徒强名冰壶难比德唯当寂照心可并奫沦色
知有前期在欢如此夜中无将故人酒不及古淳风
入谷多春兴乘舟棹碧浔山云昨夜雨溪水晓来深
旧国迷江树他乡近海门移家南渡久童稚解方言
桂水饶枫杉荆南足烟雨犹疑黛色中复是雒阳岨
朝见巴江客暮见巴江客云帆傥暂停中路阳台夕
落日事搴陟西南投一峯诚知秋水浅但怯无人踪
长信多秋气昭阳借月华那堪闭永巷闻道选良家
接影武昌城分行汉南道何事闲门外空对青山老
少室尽西峯鸣臯隐南面柴门纵复关终日窗中见
上路各乘轩高明尽鸣玉宁知涧下人自爱轻波渌
草徧颍阳山花开武陵水春色既已同人心亦相似
山馆长寂寂闲云朝夕来空庭复何有落日照青苔
嫩叶生初茂残花少更鲜结根龙藏侧故欲并青莲
西塞云山远东风道路长人心胜潮水相送过浔阳
花枝出建章凤管发昭阳借问承恩者双蛾几许长
春风来几日先入辟疆园身外无余事闲吟昼闭门
湘水风日满楚山朝夕空连峰虽已见犹念长云中
散点空堦下闲凝细雨中那能久相伴嗟尔殢秋风
海岸耕残雪溪沙钓夕阳客中何所有春草渐看长
高山迥欲登远水深难渡杳杳复漫漫行人别家去
千年古貌多八月秋涛晚偶被主人留那知来近远
巧解逢人笑还能乱蝶飞春时风入户几片落朝衣
行随新树深夢隔重江远迢递风日间苍茫洲渚晚
细草亦全高秋毫乍堪比及至干霄日何人复居此
欲逐淮潮上暂停渔子沟相望知不见终是屡回头
霜风惊度雁月露皓疎林处处砧声发星河秋夜深
放溜出江口回瞻松栝深不知舟中月更引湖间心
夜雨须停棹秋风暗入衣见君尝北望何事却南归
南桥春日暮杨柳带青渠不得同携手空成意有余
陇首怨西征岭南雁北顾行人与流水共向闽中去
从来无检束只欲老烟霞鸡犬声相应深山有几家
底事洪泽壁空留黄绢词年年淮水上行客不胜悲
夜夜夢莲宫无由见远公朝来出门望知在雪山中
落日晴江裏荆歌艳楚腰采莲从小惯十五即乘潮
夢裏君王近宫中河汉高秋风能再热团扇不辞劳
新作蛾眉样谁将月裏同有来凡几日相效满城中
飞雪带春风裴回乱绕空君看似花处偏在洛阳东
佳人成古石藓驳覆花黄犹有春山杏枝枝似薄妆
独坐贡闱裏愁心芳草生山公昨夜事应见此时情
白日依山尽黄河入海流欲穷千里目更上一层楼
杨柳东风树青青夹御河近来攀折苦应爲别离多
投珠恐见疑抱玉但垂泣道在君不举功成叹何及
省署开文苑沧浪学钓翁穷冬时短晷日尽西南天
银钥开香阁金台照夜灯长征君自惯独卧妾何曾
洪炉无久停日月速若飞忽然冲人身饮酒不须疑
归夢如春水悠悠绕故乡驻马渡江处望乡待归舟
六月度开云三峯翫山翠尔时黄绶屈别后青云致
繁阴乍隐洲落叶初飞浦萧萧楚客帆暮入寒江雨
楚塞望苍然寒林古戍边秋风人渡水落日雁飞天
北林夜方久南月影频移何啻飞三匝犹言未得枝
北邙不种田但种松与柏松柏未生处留待市朝客
久是烟霞客潭深钓得鱼不知芸阁上遗校几多书
稷卨今爲相明君复是尧宁知买臣困犹负会稽樵
阮客身何在仙云洞口横人间不到处今日此中行
明月双溪水清风八咏楼昔年爲客处今日送君游
江南季春天莼叶细如弦池边草作径湖上叶如船
醉中还有夢身外已无心明镜唯知老青山何处深
觉地本随身灵山重结因如何战鸟佛不化捕鱼人
此观十年游此房千里宿还来旧窗下更取君书读
东瓯传旧俗风日江边好何处乐神声夷歌出烟岛
凄清回泊夜沦波激石响村边草市桥月下罟师网
谁家无春酒何处无春鸟夜宿桃花村踏歌接天晓
宛转若游丝浅深栽绿崦年年立春后即被啼莺占
空山无鸟迹何物如人意委曲结绳文离披草书字
薜荔作禅庵重叠庵边树空山径欲绝也有人知处
风摆莲衣干月背鸟巢寒文鱼翻乱叶翠羽上危栏
湛湛碧涟漪老松欹侧卧悠扬绿萝影下拂波纹破
新茶已上焙旧架忧生醭旋旋续新烟呼儿劈寒木
谷中谁弹琴琴响谷冥寂因君扣商调草虫惊暗壁
靃靡汀草碧淋森鹭毛白夜起沙月中思量捕鱼策
终日吟天风有时天籁止问渠何旨意恐落凡人耳
时菊凝晓露露华滴秋湾仙人酿酒熟醉裏飞空山
采藕平湖上藕泥封藕节船影入荷香莫冲莲柄折
引烛踏仙泥时时乱乳燕不知何道士手把灵书卷
吹沙复喷石曲折仍圆旋野客漱流时杯黏落花片
远山谁放烧疑是坛边醮仙人错下山拍手坛边笑
遥闻林下语知是经行所日暮香风时诸天散花雨
五十余年别伶俜道不行却来书处在惆怅似前生
故人行迹灭秋草向南悲不欲频回步孀妻正哭时
百舌春来哑愁人共待晴不关秋水事饮恨亦无声
悠悠南国思夜向江南泊楚客断肠时月明枫子落
园莺啼已倦树树陨香红不是春相背当由己自翁
莺声满御堤堤柳拂丝齐风送名花落香红衬马蹄
珂珮逐鸣驺王孙结伴游金丸落飞鸟乘兴醉青楼
苇萧中辟户相映绿淮流莫讶春潮阔鸥边可泊舟
昔别吴堤雨春帆去较迟江波千里绿囗囗囗囗囗
凉月挂层峰萝林落叶重掩关深畏虎风起撼长松
高阁成长望江流雁呌哀凄凉故吴事麋鹿走荒台
江清白鸟斜荡桨罥苹花听唱菱歌晚回塘月照沙
采莲溪上女舟小怯摇风惊起鸳鸯宿水云撩乱红
带水摘禾穗夜捣具晨炊县踮取社长嗔怪见官迟
不爇香炉烟蒲团坐如铁尝想同夜禅风堕松顶雪
闻道昭阳宴嚬蛾落叶中清歌逐寒月遥夜入深宫
反照入闾巷忧来与谁语古道无人行秋风动禾黍
高秋夜分后远客雁来时寂寞重门掩无人问所思
双林花已尽叶色占残芳若问同游客高年最断肠
匹马晓路归悠悠渭川道晴山向孤城秋日满白草
开帘见新月便即下堦拜细语人不闻北风吹裙带
旅行虽别路日暮各思归欲下今朝泪知君亦湿衣
白首独一身青山爲四隣虽行故乡陌不见故乡人
孔融过五十海内故人稀相府恩犹在知君未拂衣
送客攀花后寻僧坐竹时明朝莫回望青草马行迟
虽过老人宅不解老人心何事斜阳裏栽松欲待阴
忆昨秋风起君曾叹逐臣何言芳草日自作九泉人
旧友无由见孤坟草欲长月斜邻笛尽车马出山阳
白发悤悤色青山草草心远公仍下世从此别东林
手把杏花枝未曾经离别黄昏掩门后寂寞自心知
千种庭前树人移树不移看花愁作别不及未栽时
禁琐天浆嫩虞行夜月寒一瓢那可醉应遣试尝看
匣中三尺剑天上少微星勿谓相去远壮心曾不停
古有弓旌礼今徴草泽臣方同白衣见不是弃繻人
华亭不相识卫国复谁知怅望冲天羽甘心任画师
海上神山绿溪边杏树红不知何处去月照玉楼空
莫问苍梧远而今世路难胡尘不到处即是小长安
丈夫不感恩感恩宁有泪心头感恩血一滴染天地
临风脱佩劒相劝静胡尘自料无筋力何由荅故人
衰病苦奔走未尝追旧游何言问憔悴此日驻方舟
远道曳故屐余春会高斋因言别离久得尽平生怀
敝邑连山远仙舟数刻同多惭屡回首前路在泥中
后会知不远今欢亦愿留江天梅雨散况在月中楼
自公来问易不复待加年更有垂帘会遥知续草玄
阳春已三日会友闻昨夜可爱剡溪僧独寻陶景舍
雨落湿孤客心惊比栖鸟空阶夜滴繁相乱应到晓
高会枣树宅清言莲社僧两乡同夜雨旅馆又无灯
谤议不自辨亲朋那得知雨中驱马去非是独伤离
离室雨初晦客程云陡暗方爲对吏人敢望邮童探
纵酒常掷盏狂歌时入室离羣怨雨声幽抑方成疾
知疑奸叟谤闲与情人话犹是别时灯不眠同此夜
寒灯扬晓焰重屋惊春雨应想远行人路逢泥泞阻
灯光照虚屋雨影悬空壁一向檐下声远来愁处滴
楚僧话寂灭俗虑比虚空赖有残灯喻相传昏暗中
雨声乱灯影明灭在空堦并枉五言赠知同万里怀
回转沙岸近欹斜林岭重因君访遗迹此日见真龙
汉宫若远近路在寒沙上到死不得归何人共南望
寒郊好天气劝酒莫辞频扰扰钟陵市无穷不醉人
月出照关山秋风人未还清光无远近乡泪半书间
一雁过连营繁霜覆古城胡笳在何处半夜起边声
西塞云山远东风道路长人心胜潮水相送过浔阳
偶来人境外何处染嚣尘倘许栖林下僧中老此身
麋鹿自成羣何人到白云山中无外事终日醉醺醺
白发千茎雪寒窗嬾着书最怜吟苜蓿不及向桑榆
夜静河汉高独坐庭前月忽起故园思动作经年别
垂柳万条丝春来织别离行人攀折处闺妾断肠时
明月临沧海闲云恋故山诗名满天下终日掩柴关
谪戍孤城小思家万里遥汉廷求衞霍劒佩上青霄
野水连天碧峯峦入海青沧浪者谁子一曲醉中听
饮露身何洁吟风韵更长斜阳千万树无处避螳螂
拔翠五云中擎天不计功谁能凌绝顶看取日升东
雨湿松阴凉风落松花细独鹤爱清幽飞来不飞去
一公持一鉢相复度遥岑地瘦无黄独春来草更深
爲忆去年梅凌寒特地来门前空腊尽浑未有花开
西崦水泠泠沿冈有游亭自从春草长遥见祗青青
此意无所欲闭门风景迟柳条将白发相对共垂丝
北人归欲尽犹自住萧山闭户不曾出诗名满世间
画鹢春风裏迢遥去若飞那能寄相忆不并子猷归
沅水连湘水千波万浪中知郎未得去惭愧石尤风
江明雨初歇山暗云犹湿未可动归桡前程风浪急
文案日成堆愁眉拽不开偷归瓮间卧逢箇楚狂来
丝管霜天夜烟尘淮水西明朝上征去相伴醉如泥
不作十日别烦君此相留雨余江上月好醉竹间楼
上国杳未到流年忽复新回车不自识君定送何人
离亭一会宿能有几人同莫以回车泣前途不尽穷
西南积水远老病喜生归此地故人别空余泪满衣
夜光贮怀袖待报一顾恩日向江湖老此心谁爲论
浪息定何时龙门到恐迟轻舟不敢渡空立望旌旗
沅湘流不尽屈宋怨何深日暮秋烟起萧萧枫树林
湘山千岭树桂水九秋波露重猨声绝风清月色多
佳山路不远俗侣到常稀及此烟霞暮相看复欲归
初入长门宫谓言君戏妾宁知秋风至吹尽庭前叶
手把杏花枝未曾经别离黄昏掩闺后寂寞心自知
出身三十年发白衣犹碧日暮倚朱门从朱污袍赤
芙蓉初出水菡萏露中花风吹着枯木无奈值空槎
岁月人间促烟霞此地多殷勤竹林寺更得几回过
四望无极路千里流大河秋风满离袂唯老事唯多
戚戚一西东十年今始同可怜歌酒夜相对两衰翁
孤鸾将鹤羣晴日丽春云何幸晚飞者清音长此闻
岁去人头白秋来树叶黄搔头向黄叶与尔共悲伤
发白晓梳头女惊妻泪流不知丝色后堪得几回秋
空空古廊殿寒月落斜晖卧听未央曲满箱歌舞衣
妾年初二八两度嫁狂夫薄命今犹在坚贞扫地无
玉砌红花树香风不敢吹春光解天意偏发殿南枝
虹桥千步廊半在水中央天子方清暑宫娃起夜妆
辞辇复当熊倾心奉六宫君王若看貌甘在衆妃中
鹫翎金仆姑燕尾绣蝥弧独立扬新令千营共一呼
林暗草惊风将军夜引弓平明寻白羽没在石棱中
月黑雁飞高单于夜遁逃欲将轻骑逐大雪满弓刀
野幕敞琼筵羌戎贺劳旋醉和金甲舞雷鼓动山川
调箭又呼鹰俱闻出世能奔狐将迸雉扫尽古丘陵
亭亭七叶贵荡荡一隅清他日题麟阁唯应独不名
向日磨金镞当风着锦衣上城邀贼语走马截雕飞
不见僧中旧仍逢雨后春惜花将爱寺俱是白头人
萤火扬莲丛水凉多夜风离人将落叶俱在一船中
移舟试望家漾漾似天涯日暮满潭雪白鸥和柳花
有月曾同赏无秋不共悲如何与君别又是菊花时
北苑罗裙带尘衢锦绣鞵醉眠芳树下半被落花埋
新霁洛城端千家积雪寒未收清禁色偏向上阳残
路傍一株柳此路向延州延州在何处此路起悠悠
俱从四方事共会九秋中断蓬与落叶相值各因风
衰鬓朝临镜将看却自疑慙君明似月照我白如丝
野性迷尧历松窗有道经故人爲柱史爲我数堦蓂
胶胶司晨鸣报尔东方旭无事恋君轩今君重凫鹄
一鸟如霜雪飞向白楼前问君何以至天子太平年
紫塞连年戍黄砂碛路穷故人今夜宿见月石楼中
畏老身全老逢春解惜春今年看花伴已少去年人
今日忆君处忆君君岂知空余暗尘字读罢泪仍垂
嫁得瞿塘贾朝朝悞妾期早知潮有信嫁与弄潮儿
世故中年别余生此会同却将悲与病来对朗陵翁
榼小非由榼星朗是酒星解酲元有数不用吓刘伶
居北有朝路居南无住人劳师问家第山色是南邻
石色凝秋藓峰形若夏云谁留秦苑地好赠杏溪君
边头射雕将走马出中军远见平原上翻身向暮云
征戍在桑干年年蓟水寒殷勤驿西路北去向长安
何地可潸然阳城烽树边今朝望乡客不饮北流泉
绣帐博山炉银鞍冯子都黄昏莫攀折惊起欲栖乌
湘江斑竹枝锦翅鹧鸪飞处处湘云合郎从何处归
万事销身外生涯在镜中唯将满鬓雪明日对秋风
绣户朝眠起开帘满地花春风解人意欲落妾西家
金谷园中柳春来似舞腰何堪好风景独上洛阳桥
故国歌钟地长桥车马尘彭城阁边柳偏似不胜春
早雁忽爲双惊秋风水窗夜长人自起星月满空江
江上三千雁年年过故宫可怜江上月偏照断根蓬
话旧全应老逢春喜又悲看花行拭泪倍觉下楼迟
献策不得意驰车东出秦暮年千里客落日万家春
自从君弃妾憔悴不羞人唯余坏粉泪未免映衫匀
独将支遁去欲往戴颙家晴野人临水春山树发花
晦日同携手临流一望春可怜杨柳陌愁杀故乡人
日落衆山昏萧萧暮雨繁那堪两处宿共听一声猨
传书报刘尹何事忆陶家若爲篱边菊山中有此花
山舍千年树江亭万里云回潮迎伍相骤雨送湘君
白发怱怱色青山草草心远公仍下世从此别东林
虽过老人宅不解老人心何事残阳裏栽松欲待阴
孔融过五十海内故人稀相府恩犹在知君未拂衣
送客攀花后寻僧坐竹时明朝莫回望青草马行迟
旧友无由见孤坟草欲长月斜邻笛尽车马出山阳
旅行虽别路日暮各思归欲下今朝泪知君亦湿衣
风吹城上树草没城边路城裏月明时精灵自来去
白首独一身青山爲四邻虽行故乡陌不见故乡人
开帘见新月便即下阶拜细语人不闻北风吹裙带
鸣筝金粟柱素手玉房前欲得周郎顾时时误拂弦
文章似扬马风骨又清羸江汉君犹在英灵信未衰
我与雷居士平生事远公无人知是旧共到影堂中
主第辞高饮石家赴宵会金谷走车来玉人骑马待
香炉最高顶中有高人住日暮下山来月明上山去
苍苍中条山厥形极奇磈我欲涉其崖濯足黄河水
古刹栖杮林绿阴覆苍瓦岁晏来品题拾叶总堪写
逈临飞鸟上高出世尘间天势围平野河流入断山
夜潭有仙舸与月当水中嘉宾爱明月游子惊秋风
青蒲野陂水白露明月天中夜秋风起心事坐潸然
故交君独在又欲与君离我有新秋泪非关宋玉悲
玉节随东阁金闺别旧僚若爲花满寺跃马上河桥
九江归路远万里客舟还若过巴江水湘东满碧烟
倦客惊危路伤禽绕树枝非逢暴公子不敢涕流离
别夢虽难觉悲魂最易销殷勤淮北岸乡近去家遥
尘浥多人路泥归足燕家可怜缭乱点湿尽满宫花
河畔多杨柳追游尽狭斜春风一回送乱入莫愁家
席上沉香枕楼中荡子妻那堪一夜裏长湿两行啼
水阔尽南天孤舟去渺然惊秋路傍客日暮数声蝉
西蜀三千里巴南水一方晓云天际断夜月峡中长
花落千廻舞莺声百啭歌还同异方乐不奈客愁多
白浪暗江中南泠路不通高樯帆自满出浦莫呼风
粉落空牀弃尘生故箧留先来无一半情断不胜愁
山水路悠悠逢滩即殢留西江风未便何日到荆州
辇路江枫暗宫庭野草春伤心庾开府老作北朝臣
幽径行迹稀清阴苔色古萧萧风欲来乍似蓬山雨
岸芳春色晓水影夕阳微寂寂深烟裏渔舟夜不归
散下渚田中隐见菰蒲裏哀鸣自相应欲作凌风起
春园芳已遍绿蔓杂红英独有深山客时来辨药名
苔色遍春石桐阴入寒井幽人独汲时先乐残阳影
横遮野水石前带荒村道来往见愁人清风柳阴好
今逢石上生本自波中有红艳秋风裏谁怜衆芳后
杳杳疎钟发因风清复引中宵独听之似与东林近
不随晴野尽独向深松积落照入寒光偏能伴幽寂
全欺芳蕙晚似妬寒梅疾撩乱发青条春风来几日
遗殿空长闭乘鸾自不回至今荒草上寥落旧花开
今日山晴后残蝉菊发时登楼见秋色何处最相思
蛩余窗下月草湿堦前露晚景凄我衣秋风入庭树
知有前期在难分此夜中无将故人酒不及石尤风
忆昔秋风起君曾叹逐臣何言芳草日自作九泉人
旧依支遁宿曾与戴颙来今日空林下唯知见绿苔
水国春雷早阗阗若衆车自怜迁逐者犹滞蛰藏余
伏余西景移风雨洒轻絺燕拂青芜地蝉鸣红叶枝
衰鬓千茎雪他乡一树花今朝与君醉忘却在长沙
有月多共赏无秋不共悲如何与君别又是菊黄时
晓发梳临水寒塘坐见秋乡心正无限一雁度南楼
白雪高吟际青霄远望中谁言路遐旷宫征暗相通
朝爲耕钟人暮作刀枪鬼相看父子血共染城壕水
山中砖塔闭松下影堂新恨不生前识今朝礼画身
河亭收酒器语尽各西东回首不相见行车秋雨中
去日丁宁别情知寒食归缘逢好天气教熨看花衣
谁是杏园主一枝临古岐从伤早春意乞取欲开枝
子规啼不歇到晓口应穿况是不眠夜声声在耳边
当初北涧别直至此庭中何意闻鞞耳听君枝上风
水面细风生菱歌慢慢声客亭临小市灯火夜妆明
水北金台路年年行客稀近闻天子使多取雁门归
何罪过长沙年年北望家重封岭头信一树海边花
芸香阁裏人采摘御园春取此和仙药犹治老病身
小松初数尺未有直生枝闲即傍边立看多长却迟
夜久叶露滴秋虫入户飞卧多骨髓冷起覆旧绵衣
映水色不别向月光还度倾在荷叶中有时看是露
闲坐烧印香满户松柏气火尽转分明青苔碑上字
向壁暖悠悠罗帏寒寂寂斜照碧山图松间一片石
陈绿向参差初红已重叠中庭初扫地绕树三两叶
雨中棃果病每树无数箇小儿出入看一半鸟啄破
晚艳出荒篱冷香着秋水忆向山中见伴蛩石壁裏
朝日满园霜牛冲篱落坏扫掠黄叶中时时一窠薤
野桂香满溪石莎寒覆水爱此南涧头终日潺湲裏
粉翅嫩如水绕砌乍依风日高山露解飞入菊花中
啾啾雀满树霭霭东坡雨田家夜无食水中摘禾黍
邻家人未识牀上坐堆堆郎来傍门户满口索钱财
锦幛两边横遮掩侍娘行遣郎铺簟席相并拜亲情
三日入厨下洗手作羹汤未谙姑食性先遣小姑尝
寥落古行宫宫花寂寞红白头宫女在闲坐说玄宗
眼暗没功夫慵来翦刻粗自看花样古称得少年无
去年今日栽临去见花开好住守空院夜间人不来
桥上车马发桥南烟树开青山斜不断迢递故乡来
净扫黄金阶飞霜皎如雪下帘弹箜篌不忍见秋月
从来上台榭不敢倚阑干零落知成血高楼直下看
达晓寝衣冷开帷霜露凝风吹昨夜泪一片枕前冰
何处哭故人青门水如箭当时水头别从此不相见
车骑秦城远囊装楚客贫月明思远道诗罢诉何人
晴日登临好春风各望家垂杨夹城路客思逐杨花
玉英期共采云岭独先过应得灵芝也诗情一倍多
枳实绕僧房攀枝置药囊洞庭山上橘霜落也应黄
虚空无处所仿佛似琉璃诗境何人到禅心又过诗
倾盖见芳姿晴天琼树枝连城犹隐石唯有卞和知
万姓厌干戈三边尚未和将军夸宝劒功在杀人多
江浦程千里离尊泪数行无论吴与楚俱是客他乡
何处最悲辛长亭临古津往来舟檝路前后别离人
江南季冬月红蟹大如𤬊湖水龙爲镜炉峰气作烟
露滴梧叶鸣秋风桂花发中有学仙侣吹箫弄山月
久作烟霞侣蹔将簪组亲还同褚伯玉入馆忝州人
离樽闻夜笛寥亮入寒城月落车马散凄恻主人情
江南孟夏天慈竹笋如编蜃气爲楼阁蛙声作管弦
江南仲秋天鱏鼻大如船雷是樟亭浪苔爲界石钱
江南仲春天细雨色如烟丝爲武昌柳布作石门泉
江南孟冬天荻穗软如绵绿绢芭蕉裂黄金橘柚悬
江南孟秋天稻花白如毡素腕慙新藕残妆妒晚莲
江南仲冬天紫蔗节如鞭海将盐作雪山用火耕田
独坐贡闱裏愁多芳草生仙翁昨日事应见此时情
江南季夏天身热汗如泉蚊蚋成雷泽袈裟作水田
江南仲夏天时雨下如川卢橘垂金弹甘蕉吐白莲
江南季秋天栗熟大如拳枫叶红霞举苍芦白浪川
我有心中事不与韦三说秋夜洛阳城明月照张八
素丝带金地窗间掬飞尘偷得凤凰钗门前乞行人
新长青丝发哑哑言语黠随人敲铜镜街头救明月
东家新长儿与妾同时生竝长两心熟到大相呼名
阴风吹黄蒿挽歌度秋水车马却归城孤坟月明裏
四海兵初偃平津阁正开谁知大炉下还有不然灰
暂入新丰市犹闻旧酒香抱琴沽一醉尽日卧垂杨
暂入新丰市犹闻旧酒香抱琴沽一醉尽日卧垂杨
含风摇砚水带雨拂墙衣乍似秋江上渔家半掩扉
孤高齐帝石萧洒晋亭峰境旷穷山外城标涨海头
日昃不复午落花难归树人生能几何莫厌相逢遇
良人久不至惟恨锦屏孤顦顇衣宽日空房问女巫
恨唱歌声咽愁翻舞袖迟西陵日欲暮是妾断肠时
别离非一处此处最伤情白发将春草相随日日生
岁月人间促烟霞此地多殷勤竹林寺能得几廻过
松叶堪爲酒春来酿几多不辞山路远踏雪也相过
今朝杨子津忽见五溪人老病无余事丹砂乞五斤
寻源路已尽笑入白云间不解乘轺客那知有此山
爱彼云外人求取磵底泉风吹芭蕉拆鸟啄梧桐落
柳挂九衢丝花飘万家雪如何憔悴人对此芳菲节
南征复北还扰扰百年间自笑红尘裏生涯不暂闲
纵横桃李枝淡荡春风吹美人歌白苎万恨在蛾眉
夜久喧暂息池台惟月明无因驻清景日出事还生
巧笑解迎人晴雪香堪惜随风蝶影翻误点朝衣赤
年少轻行乐东城南陌头与君寂寞意共作草堂游
朱门暎绿杨双阙抵通庄玉珮声逾远红尘犹自香
一杯宜病士四体委胡牀蹔得遗形处陶然在醉乡
名敎自可乐搢绅贵行道何必学狂歌深山对丰草
言之或未行前哲所不取方寸虽浩然因之三缄口
美禄与贤人相逢自可亲愿将花柳月尽赏醉乡春
莫羡檐前柳春风独早归阳和次第发桃李更芳菲
常日区中暇时闻象外言曹溪有宗旨一爲勘心源
马足早尘深飘缨又满襟吾师有甘露爲洗此时心
十年曾一别征路此相逢马首向何处夕阳千万峯
清斋四体泰白昼一室空摧颓有古树骚屑多悲风
璿枢无停连四序相错行寄言赫曦景今日一阴生
空见水名敷秦楼昔事无临风驻征骑聊复捋髭须
晓风摇五两残月映石壁稍稍曙光开片帆在空碧
孤舟漾暧景独鹤下秋空安流日正昼净绿天无风
古树夕阳尽空江暮霭收寂寞扣船坐独生千里愁
猨声到枕上愁夢纷难理寂寞深夜寒青霜落秋水
枯荄没古基駮藓蔽丰碑向晚微风起如闻坐啸时
酒杯春醉好飞雪晚庭闲久忆同前赏中林对远山
随风柳絮轻暎日杏花明无奈花深处流莺三数声
隐映罗衫薄轻盈玉腕圆相逢不肯语微笑画屏前
知向辽东去由来几许愁破颜君莫怪娇小不禁羞
楼上吹箫罢闺中刺绣阑佳期不可见尽日泪潺潺
泪尽珊瑚枕魂销玳瑁牀罗衣不忍着羞见绣鸳鸯
君去期花时花时君不至檐前双燕飞落妾相思泪
空闺灭烛后罗幌独眠时泪尽肠欲断心知人不知
秋风一夜至吹尽后庭花莫作经时别西邻是宋家
独自披衣坐更深月露寒隔帘肠欲断争敢下堦看
昨夜裙带解今朝蟢子飞铅华不可弃莫是藁砧归
万里行人至深闺夜未眠双眉灯下埽不待镜台前
家寄江东远身对江西春空见相思树不见相思人
重九共游娱秋光景气殊他时头似雪还对插茱萸
常日每齐眉今朝共解颐遥知大官膳应与衆雏嬉
恩沾长寿酒归遗同心人满酌共君醉一杯千万春
征途无旅馆当昼喜逢君羸病仍留客朝朝扫白云
迟迟日气暖漫漫雪天春知君欲醉饮思见此交亲
春梅杂落雪发树几花开真须尽兴饮仁里愿同来
零雨慰斯人斋心荐绿苹山风箫鼓响如祭敬亭神
积润通千里推诚奠一巵回飙经画壁忽似偃云旗
爱此丘中物烟霜尽日看无穷碧云意更助绿窗寒
有意莲叶间瞥然下高树擘破得全鱼一点翠光去
方寻莲境去又值竹房空几韵飘寒玉余清不在风
六国唯求客千金遂筑台若令逢圣代憔悴郭生回
世上无穷事生涯莫废诗何曾好风月不是忆君时
三刀夢益州一箭取辽城伊陟无闻祖韦贤不到孙
海浪恬丹徼边尘静异山从今万里外不复锁萧关
戴胜飞晴野凌澌下浊河春风楼上望谁见泪痕多
楚塞金陵靖巴山玉垒空万方无一事端拱大明宫
雪霁长杨苑冰开太液池宫中行乐日天下盛明时
柳色烟相似梨花雪不如春风真有意一一丽皇居
月上宫花静烟含苑树深银台门已闭仙漏夜沉沉
九重青琐闼百尺碧云楼明月秋风起珠帘上玉钩
晓游临碧殿日上望春亭芳树罗仙仗晴山展翠屏
一夜好风吹新花一万枝风前调玉管花下簇金羁
阊阖春风起蓬莱雪水消相将折杨柳争取最长条
杨柳黄金穗梧桐碧玉枝春来消息断早晚是归期
玳织鸳鸯履金装翡翠篸畏人相问着不拟到城南
君行登陇上妾夢在闺中玉筯千行落银牀一半空
绮席春眠觉纱窗晓望迷朦胧残夢裏犹自在辽西
荒鸡隔水啼汗马逐风嘶终日随征斾何时罢鼓鼙
孤心眠夜雪满眼是秋沙万里犹防塞三年不见家
却望冰河阔前登雪岭高征人几多在又拟战临洮
胡风千里惊汉月五更明纵有还家夢犹闻出塞声
暮雪连青海阴霞覆白山可怜班定远生入玉门关
小苑莺歌歇长门蝶舞多眼看春又去翠辇不经过
锦车天外去毳幕雪中开魏阙苍龙远萧关赤雁哀
一覽断金集载悲埋玉人牙弦千古绝珠泪万行新
危事经非一浮荣得是空白头官舍裏今日又春风
病来佳兴少老去旧游稀笑语纵横作杯觞络绎飞
不归丹掖去铜竹漫云云惟喜因过我须知未贺君
顷来多谑浪此夕任喧纷故态犹应在行期未要闻
谁谓我有耳不闻凤皇鸣朅来岐山下日暮边鸿惊
青青水中蒲下有一双鱼君今上陇去我在与谁居
青青水中蒲长在水中居寄语浮萍草相随我不如
青青水中蒲叶短不出水妇人不下堂行子在万里
湖上新亭好公来日出初水文浮枕簟瓦影荫龟鱼
汩汩几时休从春复到秋只言池未满池满强交流
竹洞何年有公初斫竹开洞门无锁钥俗客不曾来
南馆城阴阔东湖水气多直须台上看始奈月明何
自有人知处那无步往踪莫敎安四壁面面看芙蓉
蔼蔼溪流慢梢梢岸筱长穿沙碧簳净落水紫苞香
闻说游湖棹寻常到此回应留醒心处准拟醉时来
蜂蝶去纷纷香风隔岸闻欲知花岛处水上觅红云
柳树谁人种行行夹岸高莫将条系榄着处有蝉号
新月迎宵挂晴云到晚留爲遮西望眼终是懒回头
无尘从不扫有鸟莫令弹若要添风月应除数百竿
风雨秋池上高荷盖水繁未谙鸣摵摵那似卷翻翻
罫布畦堪数枝分水莫寻鱼肥知已秀鹤没觉初深
柳巷还飞絮春余几许时吏人休报事公作送春诗
源上花初发公应日日来丁宁红与紫慎莫一时开
郡楼乘晓上尽日不能回晚色将秋至长风送月来
非铸复非镕泓澄忽此逢鱼鰕不用避只是照蛟龙
朝游孤屿南暮戏孤屿北所以孤屿鸟与公尽相识
非阁复非船可居兼可过君欲问方桥方桥如此作
乍似上青冥初疑蹑菡萏自无飞仙骨欲度何由敢
寒池月下明新月池边曲若不妒清妍却成相映烛
唤起窗全曙催归日未西无心花裏鸟更与尽情啼
扰扰驰名者谁能一日闲我来无伴侣把酒对南山
直把春偿酒都将命乞花祗知闲信马不觉误随车
一壶情所寄四句意能多秋到无诗酒其如月色何
数日方离雪今朝又出山试凭高处望隐约见潼关
知音者诚希念子不能别行行天未晓携酒踏明月
万树江边杏新开一夜风满园深浅色照在绿波中
上苑何穷树花间次第新香车与丝骑风静亦生尘
风俗今和厚君王在穆清行看采华曲尽是泰阶平
日日人空老年年春更归相欢在尊酒不用惜花飞
天骄远塞行出鞘宝刀鸣定是酬恩日今朝觉命轻
塞虏常爲敌边风已报秋平生多志气箭底觅封侯
负羽到边州鸣笳度陇头云黄知塞近草白见边秋
鸡鸣天汉晓莺语禁林春谁入巫山夢唯应洛水神
雪尽萱抽叶风轻水变苔玉关音信断又见发庭梅
摇漾越江春相将采白苹归时不觉夜出浦月随人
花明绮陌春柳拂御沟新爲报辽阳客流芳不待人
远戍功名薄幽闺年貌伤妆成对春树不语泪千行
形影一朝别烟波千里分君看望君处祗是起行云
啼莺绿树深语燕雕梁晚不省出门行沙场知近远
洞房今夜月如练复如霜爲照离人恨亭亭到晓光
戈甲从军久风云识阵难今朝拜韩信计日斩成安
燕颔多奇相狼头敢犯边寄言班定远正是立功年
江上翁开门开门向衰草只知愁子孙不觉生涯老
江上草茎枯茎枯叶复焦那堪芳意尽夜夜没寒潮
朝爲耕种人暮作刀枪鬼相看父子血共染城濠水
十年劳远别一笑喜相逢又上青山去青山千万重
村步如延寿川原似福平无人相共识独自故乡情
论兵去商虐讲德兴周道屠沽未遇时岂异兹川老
信书成自误经事渐知非今日临岐别何年待汝归
好在湘江水今朝又上来不知从此去更遣几年回
海鹤一爲别存亡三十秋今来数行泪独上驿南楼
幽径爲谁开美人城北来王程倘余暇一上子陵台
荒山秋日午独上意悠悠如何望乡处西北是融州
溪路千里曲哀猿何处鸣孤臣泪已尽虚作断肠声
千山鸟飞绝万径人踪灭孤舟蓑笠翁独钓寒江雪
问春从此去几日到秦原凭寄还乡夢殷勤入故园
九扈鸣已晚楚乡农事春悠悠故池水空待灌园人
渚宫杨柳暗麦城朝雉飞可怜踏青伴乘暖着轻衣
今日好南风商旅相催发沙头樯竿上始见春江阔
风烟纪南城尘土荆门路天寒多猎骑走上樊姬墓
常恨言语浅不如人意深今朝两相视脉脉万重心
贵人三阁上日晏未梳头不应有恨事娇甚却成愁
珠箔曲琼钩仔细见扬州北兵那得度浪话判悠悠
三人出眢井一身登槛车朱门漫临水不可见鲈鱼
杨柳郁青青竹枝无限情周郎一回顾听唱纥那声
踏曲兴无穷调同词不同愿郎千万寿长作主人翁
簇簇淮阴市竹楼缘岸上好日起樯竿乌飞惊五两
今日转船头金乌指西北烟波与春草千里同一色
船头大铜镮摩挲光阵阵早早使风来沙头一眼认
何物令侬羡羡郎船尾燕衔泥趂樯竿宿食长相见
隔浦望行船头昂尾幰幰无奈晚来时清淮春浪软
径尺千余朵人间有此花今朝见颜色更不向诸家
晓连星影出晚带日光悬本因遗采掇翻自保天年
文苑振金声循良冠百城不知今史氏何处列君名
何处秋风至萧萧送雁羣朝来入庭树孤客最先闻
开从绿条上散逐香风远故取花落时悠扬占春晚
轻飞不假风轻落不委地撩乱舞晴空发人无限思
晴天暗暗雪来送青春暮无意似多情千家万家去
南山宿雨晴春入凤凰城处处闻弦管无非送酒声
属车八十一此地阻长风千载威灵尽赭山寒水中
露涤铅粉节风摇青玉枝依依似君子无地不相宜
今日花前饮甘心醉数杯但愁花有语不爲老人开
公馆似仙家池清竹径斜山禽忽惊起冲落半岩花
门前洛阳道门裏桃花路尘土与烟霞其间十余步
轩后初冠冕前旒爲蔽明安知从复道然后见人情
簿领乃俗士清谈信古风吾观苏令绰朱墨一何工
常谈即至理安事非常情寄语何平叔无爲轻老生
世途多礼数鹏鷃各逍遥何事陶彭泽抛官爲折腰
骠骑非无势少卿终不去世道剧颓波我心如砥柱
贾生明王道卫绾工车戏同遇汉文时何人居贵位
万里长城坏荒营野草秋秣陵多士女犹唱白符鸠
江海多豪气朝廷有直声何言马蹄下一旦是佳城
昔别矜年少今悲丧国华远来同社燕不见早梅花
京兆归何处章台空暮尘可怜鸾镜下哭杀画眉人
凄凉沃州僧顦顇柴桑宰别来二十年唯余两心在
越江千里镜越岭四时雪中有逍遥人夜深观水月
高樯起行色促柱动离声欲问江深浅应如远别情
昔爲瑶池侣飞舞集蓬莱今作江汉别风雪一徘徊
嘶马立未还行舟路将转江头瞑色深挥袖依稀见
祖帐管弦绝客帆西风生回车已不见犹听马嘶声
晓发柳林戍遥城闻五鼓忆与故人眠此时犹晤语
离席一挥杯别愁今尚醉迟迟有情处却恨江帆驶
夢觉疑连榻舟行忽千里不见黄鹤楼寒沙雪相似
尚有竹间路永无綦下尘一闻流水曲重忆餐霞人
如何赠琴日已是绝弦时无复双金报空余挂劒悲
宝匣从此闲朱弦谁复调祗应随玉树同向土中销
三载爲吴郡临岐祖帐开虽非谢桀黠且爲一裴回
流水阊门外秋风吹柳条从来送客处今日自魂销
秋水清无力寒山暮多思官闲不计程徧上南朝寺
世路山河险君门烟雾深年年上高处未省不伤心
年方伯玉早恨比四愁多会待休车骑相随出罻罗
宫馆贮娇娃当时意大夸艳倾吴国尽笑入楚王家
月殿移椒壁天花代舜华唯余采香径一带绕山斜
九陌祥烟合千春瑞月明宫花将苑柳先发凤皇城
玉帛殊方至歌钟比屋闻华夷今一贯同贺圣朝君
网户交如绮纱窗薄似烟乐吹天上曲人是月中仙
翠匣开寒镜珠钗挂步摇妆成祗畏晓更漏促春宵
红果瑶池实金盘露井冰甘泉将避暑台殿晓光凝
月采浮鸾殿砧声隔凤楼笙歌临水槛红烛乍迎秋
奇树留寒翠神池结夕波黄山一夜雪渭水泻声多
烟柳飞轻絮风榆落小钱蒙蒙百花裏罗绮竞秋千
骋望登香阁争高下砌台林间踏青去席上寄笺来
行乐三春节林花百和香当年重意气先占鬬鸡场
袅袅城边柳青青陌上桑提笼忘采叶昨夜夢渔阳
家寄征河岸征人几岁游不如潮水信每日到沙头
乘晓南湖去参差叠浪横前洲在何处霜裏雁嘤嘤
圣德超千古皇威静四方苍生今息战无事觉时良
行到黄云陇唯闻羌戍鼙不如山下水犹得任东西
紫禁香如雾青天月似霜云韶何处奏祗是在朝阳
仙娥今下嫁骄子自同和劒戟归田尽牛羊绕塞多
石室寒飙惊孙枝雅器裁坐来山水操玄断吊遗埃
芍药斩新栽当庭数朵开东风与拘束留待细君来
劝僧一杯酒共看青青山酣然万象灭不动心印闲
燕相谋在兹积金黄巍巍上诸欲何颜使我千载悲
去年无花看今年未看花更闻飘落尽走马向谁家
新浴振轻衣满堂寒月色主人有美酒况是曾相识
三五穷荒月还应照北堂回身向暗卧不忍见圆光
马嘶白日暮劒鸣秋气来我心浩无际河上空徘徊
即讐终自翦覆国岂爲雄假号孤城裏何殊在甬东
祀夏功何薄尊周义不成凄凉庾信赋千载共伤情
愁云重拂地飞雪乱遥程莫虑前山暗归人正眼明
天子收郡印京兆责狱囚狂兄与狂弟不解对花愁
碧水何逶迤东风吹沙草烟波千万曲不辨嵩阳道
病肺不饮酒伤心不看花惟惊望乡处犹自隔长沙
朱邑何爲者桐乡有古祠我心常所慕二郡老人知
栖栖复汲汲忽觉年四十今朝满衣泪不是伤春泣
中夜兀然坐无言空涕洟丈夫志气事儿女安得知
泪墨洒爲书将寄万里亲书去魂亦去兀然空一身
试妾与君泪两处滴池水看取芙蓉花今年爲谁死
妾恨比斑竹下盘烦冤根有笋未出土中已含泪痕
河边织女星河畔牵牛郎未得渡清浅相对遥相望
欲别牵郎衣郎今到何处不恨归来迟莫向临邛去
莲子不可得荷花生水中犹胜道傍柳无事荡春风
渌萍与荷叶同此一水中风吹荷叶在渌萍西复东
莲叶未开时苦心终日卷春水徒荡漾荷花未开展
有鸟东西来哀鸣过我前愿飞浮云外饮啄见青天
楚血未干衣荆虹尚埋辉痛玉不痛身抱璞求所归
萱草生堂堦游子行天涯慈亲倚堂门不见萱草花
一夕九起嗟夢短不到家两度长安陌空将泪见花
独访千里信回临千里河家在吴楚乡泪寄东南波
边地春不足十里见一花及时须邀游日莫饶风沙
三年此村落春色入心悲料得一孀妇经时独泪垂
扬帆过彭泽舟人讶叹息不见种柳人霜风空寂历
楚水结冰薄楚云爲雨微野梅参差发旅榜逍遥归
师住青山寺清华常绕身虽然到城郭衣不上栖尘
青山临黄河下有长安道世上名利人相逢不知老
刚有下水船白日留不得老人独自归苦泪满眼黑
朝见一片云暮成千里雨凄清湿高枝散漫沾荒土
昨夜一霎雨天意苏羣物何物最先知虚庭草争出
清净当深处虚明向远开卷帘无俗客应只见云来
自爱新梅好行寻一径斜不教人扫石恐损落来花
紫芽连白蘂初向岭头生自看家人摘寻常触露行
渌酒白螺杯随流去复回似知人把处各向面前来
垒石盘空远层层势不危不知行几匝得到上头时
春坞桃花发多将野客游日西殊未散看望酒缸头
独入千竿裏缘岩踏石层笋头齐欲出更不许人登
台上绿萝春闲登不待人每当休暇日着履戴纱巾
曲沼春流满新蒲映野鹅闲斋朝饭后拄杖绕行多
月出深峰裏清凉夜亦寒每嫌西落疾不得到明看
山城无别味药草兼鱼果时到绣衣人同来石上坐
堦上一眼泉四边青石甃唯有护净僧添瓶将盥漱
憔悴远归客殷勤欲别杯九星坛下路几日见重来
松暗水涓涓夜凉人未眠西峰月犹在遥忆草堂前
独在西峰顶年年闭石房定中无弟子人到爲焚香
山中春已晚处处见花稀明日来应尽林间宿不归
日早欲参禅竟无相识缘道场今独到惆怅影堂前
行到泾州塞唯闻羌戍鼙道边古双堠犹记向安西
漠漠野田草草中牛羊道古墓无子孙白杨不得老
可怜岸边树红蘂发青条东风吹渡水冲着木兰桡
离灯及晨辉行人起复思出门两相顾青山路逶迤
何处堪惆怅情亲不得亲兴宁楼上月辜负酒家春
去年留不住年来也任他当垆一榼酒争奈两年何
老来经节腊乐事甚悠悠不及儿童日都卢不解愁
仙宫云箔卷露出玉帘钩清光无所赠相忆凤皇楼
人生都几日一半是离忧但有尊中物从他万事休
爱酒如偷蜜憎醒似见刀君爲麯糵主酒醴莫辞劳
泉溜潜幽咽琴鸣乍往还长风翦不断还在树枝间
昨夜村饮归健倒三四五摩挲青莓苔莫嗔惊着汝
村醉黄昏归健倒三四五摩娑莓苔背嗔我惊尔不
竹下青莎中细长三四片主人虽不归长见主人面
自顾拨不转何敢当主人竹弟有清风可以娱嘉宾
竹弟谢石兄清风非所任随分有萧瑟实无坚重心
竹弟虽让客不敢当客恩自慙埋没久满面苍苔痕
遍索天地间彼此最癡癖主人幸未来与君爲莫逆
兰兰是小草不怕郎君駡愿得随君行暂到嵩山下
粉末爲四体春风爲生涯愿得纷飞去与君爲眼花
君是轻薄子莫窥君子肠且须看雀儿雀儿衔尔将
昨夜霜月明果有清音生便欲走相和愁闻寒玉声
褭褭沉水烟乌啼夜阑景曲沼芙蓉波腰围白玉冷
龙脊貼连钱银蹄白踏烟无人织锦韂谁爲铸金鞭
腊月草根甜天街雪似盐未知口硬软先拟蒺藜衔
忽忆周天子驱车上玉山鸣驺辞凤苑赤骥最承恩
此马非凡马房星本是星向前敲瘦骨犹自带铜声
大漠山如雪燕山月似钩何当金络脑快走踏清秋
饥卧骨查牙粗毛刺破花鬣焦朱色落发断锯长麻
西母酒将阑东王饭已干君王若燕去谁爲拽车辕
赤兔无人用当须吕布骑吾闻果下马羇策任蛮儿
飂叔去怱怱如今不豢龙夜来霜压栈骏骨折西风
内马赐宫人银鞯刺骐驎午时盐坂上蹭蹬溘风尘
批竹初攒耳桃花未上身他时须搅阵牵去借将军
宝玦谁家子长闻侠骨香堆金买骏骨将送楚襄王
香襆赭罗新盘龙蹙镫鳞回看南陌上谁道不逢春
不从桓公猎何能伏虎威一朝沟陇出看取拂云飞
唐剑斩隋公拳毛属太宗莫嫌金甲重且去捉𩘶风
白铁剉青禾碪间落细莎世人怜小颈金埒畏长牙
伯乐向前看旋毛在腹间祗今掊白草何日蓦青山
萧寺驮经马元从竺国来空知有善相不解走章台
重围如燕尾宝剑似鱼肠欲求千里脚先采眼中光
暂系腾黄马仙人上彩楼须鞭玉勒吏何事谪高州
汗血到王家随鸾撼玉珂少君骑海上人见是青骡
武帝爱神仙烧金得紫烟廐中皆肉马不解上青天
虫响灯光薄宵寒药气浓君怜垂翅客辛苦尚相从
巨鼻宜山褐庞眉入苦吟非君唱乐府谁识怨秋深
行盖柳烟下马蹄白翩翩恐随行处尽何忍重扬鞭
园中莫种树种树四时愁独睡南牀月今秋似去秋
藕花凉露湿花缺藕根涩飞下雌鸳鸯塘水声溘溘
驱马出门意牢落长安心两事谁向道自作秋风吟
尽欲调太羹自古无好手所以山中人兀兀但饮酒
白虹千里气血颈一劒义报恩不到头徒作轻生士
渴饮颍水流饿喘吴门月黄金如可种我力终不竭
文王久不出贤士如土贱妻孥从饿死敢爱黄金篆
碣石何青青挽我双眼睛爱尔多古峭不到人间行
寒衣草木皮饥饭葵藿根不爲孟夫子岂识市井门
一条古时水向我手心流临行泻赠君勿薄细碎讐
雪打杉松残补书书不完嬾学渭上翁辛苦把钓竿
爲国谋羊舌从来不爲身此心长自保终不学张陈
自笑心何劣区区辨所冤伯仁虽到死终不向人言
富贵年皆长风尘旧转稀白头方见绝遥爲一沾衣
檐碍修鳞亚霜侵簇翠黄唯余入琴韵终待舜弦张
悠悠洛阳夢郁郁灞陵树落日正西归逢君又东去
元伯来相葬山涛誓抚孤不知他日事兼得似君无
内外都无隔帷屏不复张夜眠兼客坐同在火炉牀
良夕背灯坐方成合衣寝酒醉夜未阑几回颠倒枕
竹簟衬重茵未忍都令卷忆昨初来日看君自施展
簇蘂风频坏裁红雨更新眼看吹落地便别一年春
繁绿阴全合衰红展渐难风光一擡举犹得暂时看
被色空成象观空色异真自悲人是假那复假爲人
一日今年始一年前事空凄凉百年事应与一年同
平生本多思况复老逢春今日梅花下他乡值故人
望远音书绝临川意绪长殷勤眼前水千里到河阳
隔是身如夢频来不爲名怜君近南住时得到山行
世累爲身累闲忙不自由殷勤辋川水何事出山流
爲结区中累因辞洞裏花还来旧城郭烟火万人家
倦寝数残更孤灯暗又明竹梢余雨重时复拂帘惊
多病苦虚羸晴明强展眉读书心绪少闲卧日长时
麋入神羊队乌惊海鹭眠仍教百余日迎送直厅前
寥落古行宫宫花寂寞红白头宫女在闲坐说玄宗
秋风方索漠霜貌足暌携今日骑骢马街中醉蹋泥
遣闷多凭酒公心只仰胡挺身唯直指无意独欺愚
闻君新酒熟况值菊花秋莫怪平生志图销尽日愁
顺俗唯团转居中莫动摇爱君心不恻犹讶火长烧
尔是无心水东流有恨无我心无说处也共尔何殊
五上两漫天因师忏业缘漫天无尽日浮世有穷年
天上无穷路生期七十间那堪九年内五度百牢关
君念世上川嗟予老瘴天那堪十日内又长白头年
年年塞下丁长作出塞兵自从冒顿强官筑遮虏城
筑城须努力城高遮得贼但恐贼路多有城遮不得
丁口传父言莫问城坚不平城被虏围汉劚城墙走
因兹请休和虏往骑来过半疑兼半信筑城犹嵯峨
筑城安敢烦愿听丁一言请筑鸿胪寺兼愁虏出关
重叠鱼中素幽缄手自开斜红余泪迹知着脸边来
桃花浅深处似匀深浅妆春风助肠断吹落白衣裳
远路事无限相逢唯一言月色照荣辱长安千万门
露簟色似玉风幌影如波坐愁树叶落中庭明月多
井梧凉叶动邻杵秋声发独向檐下眠觉来半牀月
门严九重静窗幽一室闲好是修心处何必在深山
南窗背灯坐风霰暗纷纷寂莫深村夜残雁雪中闻
檐间清风簟松下明月杯幽意正如此况乃故人来
悄悄壁下牀纱笼耿残烛夜半独眠觉疑在僧房宿
江城寒角动沙洲夕鸟还独在高亭上西南望远山
小榼二升酒新簟六尺牀能来夜话否池畔欲秋凉
独到山下宿静向月中行何处水边碓夜舂云母声
置琴曲几上慵坐但含情何烦故挥弄风弦自有声
人各有所好物固无常宜谁谓尔能舞不如闲立时
结构池西廊疏理池东树此意人不知欲爲待月处
持刀𠜴密竹竹少风来多此意人不会欲令池有波
风飜朱裏幕雨冷通中枕耿耿背斜灯秋牀一人寝
山川函谷路尘土游子颜萧条去国意秋风生故关
皎皎青铜镜斑斑白丝鬓岂复更藏年实年君不信
早蛩啼复歇残灯灭又明隔窗知夜雨芭蕉先有声
叶声落如雨月色白似霜夜深方独卧谁爲拂尘牀
漠漠秋云起稍稍夜寒生但觉衣裳湿无点亦无声
江人授衣晚十月始闻砧一夕高楼月万里故园心
经窗灯焰短僧炉火气深索落庐山夜风雪宿东林
已讶衾枕冷复见窗户明夜深知雪重时闻折竹声
乡路音信断山城日月迟欲知州近远阶前摘荔枝
一爲趋走吏尘土不开颜孤负平生眼今朝始见山
百年愁裏过万感醉中来惆怅城西别愁眉两不开
白社羁游伴青门远别离浮名相引住归路不同归
家寄关西住身爲河北游萧条岁除夜旅泊在洺州
艳质无由见寒衾不可亲何堪最长夜俱作独眠人
清风吹枕席白露湿衣裳好是相亲夜漏迟天气凉
久爲劳生事不学摄生道年少已多病此身岂堪老
自嗟名利客扰扰在人间何事长淮水东流亦不闲
夜半樟亭驿愁人起望乡月明何所见潮水白茫茫
碧落留云住青冥放鹤还银台向南路从此到人间
昔日愁头白谁知未白衰眼看应落尽无可变成丝
悄悄禁门闭夜深无月明西窗独暗坐满耳新蛩声
切切暗窗下喓喓深草裏秋天思妇心雨夜愁人耳
渺渺江陵道相思远不知近来文卷裏半是忆君诗
抱枕无言语空房独悄然谁知尽日卧非病亦非眠
绝弦与断丝犹有却续时唯有衷肠断应无续得期
似玉童颜尽如霜病鬓新莫惊身顿老心更老于身
门闭仍逢雪厨寒未起烟贫家重寥落半爲日高眠
雪散因和气冰开得暖光春销不得处唯有鬓边霜
萧散弓惊雁分飞劒化龙悠悠天地内不死会相逢
交亲过浐别车马到江回唯有红藤杖相随万里来
湿屈青条折寒飘黄叶多不知秋雨意更遣欲如何
岁时销旅貌风景触乡愁牢落江湖意新年上庾楼
弄日临溪坐寻花绕寺行时时闻鸟语处处是泉声
火宅煎熬地霜松摧折身因知羣动内易死不过人
绿蚁新醅酒红泥小火垆晚来天欲雪能饮一杯无
临风杪秋树对酒长年人醉貌如霜叶虽红不是春
我抱栖云志君怀济世才常吟反招隐那得入山来
冷碧新秋水残红半破莲从来寥落意不似此池边
万里路长在六年身始归所经多旧馆大半主人非
岁丰仍节俭时泰更销兵圣念长如此何忧不太平
湛露浮尧酒薰风起舜歌愿同尧舜意所乐在人和
霁色鲜宫殿秋声脆管弦圣明千岁乐岁岁似今年
红裾明月夜碧簟早秋时好向昭阳宿天凉玉漏迟
朝憎莺百啭夜妒燕双栖不惯经春别谁知到晓啼
珠箔笼寒月纱窗背晓灯夜来巾上泪一半是春冰
关山征戍远闺阁别离难苦战应顦顇寒衣不要宽
南浦凄凄别西风袅袅秋一看肠一断好去莫回头
吟咏霜毛句闲尝雪水茶城中展眉处只是有元家
霜菊花萎日风梧叶碎时怪来秋思苦缘咏秘书诗
半朽临风树多情立马人开元一株柳长庆二年春
南陌伤心别东风满把春莫欺杨柳弱劝酒胜于人
夺宠心那惯寻思倚殿门不知移旧爱何处作新恩
焰短寒缸尽声长晓漏迟年衰自无睡不是守三尸
亲故寻回驾妻孥未出关凤皇池上月送我过商山
坐酌泠泠水看煎瑟瑟尘无由持一盌寄与爱茶人
云雨三年别风波万里行愁来正萧索况见古人名
城上冬冬鼓朝衙复晚衙爲君慵不出落尽绕城花
郭外迎人月湖边醒酒风谁留使君饮红烛在舟中
遥羡青云裏祥鸾正引雏自怜沧海伴老蚌不生珠
黄壤讵知我白头徒忆君唯将老年泪一洒故人文
遗文三十轴轴轴金玉声龙门原上土埋骨不埋名
罗敷歛双袂樊姬献一杯不见舒员外秋菊爲谁开
东宫白庶子南寺远禅师何处遥相见心无一事时
荤膻停夜食吟咏散秋怀笑问东林老诗应不破斋
朱栏映晚树金魄落秋池还似钱唐夜西楼月出时
上马行数里逢花倾一杯更无停泊处还是觅君来
野径行无伴僧房宿有期涂山来去熟唯是马蹄知
久别偶相逢俱疑是夢中即今欢乐事放醆又成空
翠黛眉低歛红珠泪暗销从来恨人意不省似今朝
池晚莲芳谢窗秋竹意深更无人作伴唯对一张琴
欢爱今何在悲啼亦是空同爲一夜夢共过十年中
清紧如敲玉深圆似转簧一声肠一断能有几多肠
半日停车马何人在白家殷勤萧庶子爱酒不嫌茶
习静心方泰劳生事渐稀可怜安稳地舍此欲何归
一双垂翅鹤数首解嘲文总是迂闲物争堪伴相君
老去唯耽酒春来不着家去年来校晚不见洛阳花
朝荣殊可惜暮落实堪嗟若向花中比犹应胜眼花
庆吊经过嬾逢迎跪拜迟不因时节日岂觉此身羸
衆老忧添岁余衰喜入春年开第七秩屈指几多人
三杯蓝尾酒一楪胶牙糖除却崔常侍无人共我争
今朝吴与洛相忆一欣然夢得君知否俱过本命年
同岁崔何在同年杜又无应无藏避处只有且欢娱
并失鹓鸾侣空留麋鹿身只应嵩洛下长作独游人
长夜君先去残年我几何秋风满衫泪泉下故人多
尊裏看无色杯中动有光自君抛我去此物共谁尝
世上强欺弱人间醉胜醒自君抛我去此语更谁听
渐老只谋欢虽贫不要官唯求造化力试爲驻春看
山僧对棊坐局上竹阴清映竹无人见时闻下子声
小娃撑小艇偷采白莲回不解藏踪迹浮萍一道开
郡守轻诗客乡人薄钓翁解怜徐处士唯有李郎中
肩舁仍挈榼莫怪就君来秋雨经三宿无人劝一杯
朝梳一把白夜泪千滴雨可耻垂拱时老作在家女
都无看花意偶到树边来可怜枝上色一一爲愁开
风鸣云外钟鹤宿千年松相思杳不见月出山重重
苏武节旄尽李陵音信稀梅当陇上发人向陇头归
茫茫死复生惟有古时城夜半无鸟雀花枝当月明
京路马骎骎尘劳日向深蒙泉聊息驾可以洗君心
兹晨戒流火商飇早已惊云天收夏色木叶动秋声
风艳霏霏去羁人处处游明年纵相见不在此枝头
岂是昧容华岂不知机织自是生寒门良媒不相识
金炉烟霭微锦釭残影灭出户独裴回落花满明月
累年无的信每夜夢边城袖掩千行泪书封一尺情
自到西川住唯君别有情常逢对门远又隔一重城
艰难别离久中外往还深已改当时法空余旧日心
文字元无底功夫转到难苦心三百首暂请侍郎看
万古汨罗深骚人道不沉明明唐日月应见楚臣心
星落少微宫高人入古风几年才子泪并写五言中
清气宿我心结爲清泠音一夜吟不足君来相和吟
敢竞桃李色自呈刀尺功蝶犹迷剪翠人岂辨裁红
野酌乱无巡送君兼送春明年春色至莫作未归人
自君之出矣宝镜爲谁明思君如陇水长闻呜咽声
自君之出矣明镜暗不治思君如流水无有穷已时
春禽犹竞啭夏木忽交阴稍觉秋山远俄惊冬霰深
壶中冰始结盘上露初圆何意瑶池雪欲夺鹤毛鲜
道士牛已至仙家鸟亦来骨爲神不朽眼向故人开
劳鲂莲渚内汗马火旗间平生血诚尽不独左轮殷
已见池尽墨谁言突不黔漆身恩未报貂裘弊岂嫌
四溟杯渌醑五岳髻青螺挥汗曾成雨画地亦成河
蚊眉自可托蜗角岂劳争欲効丝毫力谁知蝼蚁诚
八树拂丹霄四时青不凋秋风何处起先褭最长条
夹岸复连沙枝枝摇浪花月明浑似雪无处认渔家
袅袅古堤边青青一树烟若爲丝不断留取系郎船
绮霞明赤岸锦榄绕丹枝楚客正愁绝西风且莫吹
游丝何所似应最似春心一向风前乱千条不可寻
无风才到地有风还满空缘渠偏似雪莫近鬓毛生
花阑莺亦嬾不语似含情何言百啭舌唯余一两声
一声清溽暑几处促流年志士心偏苦初闻独泫然
雨绝苍苔地月斜青草阶蛩鸣谁不怨况是正离怀
枫岸月斜明猨啼旅夢惊愁多肠易断不待第三声
那言柳乱垂尽日任风吹欲识千条恨和烟折一枝
倾心曾向日在手幸摇风羡尔逢提握知名自谢公
幽深红叶寺清净白毫僧古殿长鸣磬低头礼昼灯
仗顺继皇业幷吞势由己天命屈雄图谁歌大风起
得股肱贤明能以奇用兵何事伤客情何人归帝京
雄名垂竹帛荒陵压阡陌终古更何闻悲风入松栢
四海兵初偃平津阁正开谁知大炉火还有不然灰
一株新柳色十里断孤城爲近东西路长悬离别情
停桡横水中举目孤烟外借问吴溪人谁家有山卖
松下问童子言师采药去只在此山中云深不知处
香炉一峰绝顶在寺门前尽是玲珑石时生旦暮烟
騕褭锦障泥楼头日又西留欢住不住素齿白铜鞮
哀怨杨叛儿骀荡郎知否香死博山炉烟生白门柳
乱雪从教舞回风任听吹春寒能作底已被柳条欺
寒空五老雪斜月九江云钟声知何处苍苍树裏闻
银地秋月色石梁夜溪声谁知屐齿尽爲破烟苔行
不挂丝纩衣归向寒岩栖寒岩风雪夜又过岩前溪
家寄茅洞中身游越城下宁知许长史不忆陈司马
武夷无上路毛径不通风欲共麻姑住仙城半在空
一株金染密数亩碧鲜疎避暑临溪坐何妨直钓鱼
斑多筒簟冷发少角冠清避暑长林下寒蝉又有声
传闻废淫祀万里静山陂欲慰灵均恨先烧靳尚祠
远羡五云路逶迤千骑回遗簪唯一去贵赏不重来
不道沙堤尽犹欺石栈顽寄言飞白雪休去打青山
倒打钱塘郭长驱白浪花吞吴休得也输却五千家
生事同漂梗机心在野船如何临逝水白发未忘筌
登岩背山河立石秋风裏隐见浙江涛一尺东沟水
蕴玉抱清辉闲庭日潇洒块然天地间自是孤生者
流水音长在青霞意不传独悲形解后谁听广陵弦
清景持芳菊凉天倚茂松名山何必去此地有羣峰
赋感邻人篴诗留夫子墙延年如有作应不用山王
松倚苍崖老兰临碧洞衰不劳邻舍篴吹起旧时悲
偶来冠盖里媿是旧三公自喜无兵术轻裘上閟宫
雪覆寒溪竹风卷野田蓬四望无竹迹谁怜孤老翁
冬逐更筹尽春随斗柄回寒暄一夜隔客鬓两年催
昔日征黄绮余惭在凤池今来招隐士恨不见琼枝
已被月知处斩新风到来无人伴幽境多取木兰栽
怪得北风急前庭如月辉天人宁许巧翦水作花飞
落日早蝉急客心闻更愁一声来枕上夢裏故园秋
连骑出都门秋蝉噪高柳落日辞故人自醉不关酒
去岁虽无战今年未得归皇恩何以报春日得春衣
挟纩非真纩分衣是假衣从今貔武士不惮戍金微
初映钩如线终衔镜似钩远澄秋水色高倚晓河流
激曲萦飞箭浮沟泛满巵将来山太守早向习家池
不资冬日秀爲作暑天寒先植诚非凤来翔定是鸾
巉巉雪中峤磊磊标方峭勿爲枕苍山还当础清庙
雨合飞危砌天开卷晓窗齐平联郭柳带绕抱城江
夹岸凝清素交枝漾浅沦味调方荐实腊近又先春
喷日舒红景通蹊茂绿阴终期王母摘不羡武陵深
疏凿徒爲巧圆洼自可澄倒花纷错秀鉴月静涵冰
顾渚吴商绝蒙山蜀信稀千丛因此始含霞紫英肥
缭绕缘云上璘玢甃玉联高高曾几折极目瞰秋鸢
褊地难层土因崖遂削成浅深岚嶂色尽向此中呈
绠汲岂无井颠崖贵非浚愿洒尘垢余一雨根茎润
霜树鸟栖夜空街雀报明碧山相倚暮归雁一行斜
凤仪常欲附蚊力自知微愿假罇罍末膺门自此依
貂蝉公独步鸳鹭我同羣插羽先飞酒交锋便着文
穷阴初莽苍离思渐氛氲残雪午桥岸斜阳伊水滨
春种一粒粟秋成万颗子四海无闲田农夫犹饿死
锄禾日当午汗滴禾下土谁知盘中餐粒粒皆辛苦
君咏风月夕余当童稚年闲窗读书罢偷咏左司篇
且攀隋宫柳莫忆江南春师有怀乡志未爲无事人
云髻凤文细对君歌少年万金酬一顾可惜十千钱
玉管倾杯乐春园鬬草情野花无限意处处逐人行
闻道中山酒一杯千日醒黄莺似传语劝酒太叮咛
红袂歌声起因君始得闻黄昏小垂手与我驻浮云
相劝醉年华莫醒春日斜春风宛陵道万里晋阳花
碧绿草萦堤红蓝花满溪愿君常践蹋莫使暗萋萋
萋萋巫峡云楚客莫留恩岁久晋阳道谁能向太原
岁酒劝屠苏楚声山鹧鸪春风入君意千日不须臾
上阳宫裏女玉色楚人多西信无因得东游奈乐何
曾荅雁门偈爲怜同社人多慙惠休句偕得此阳春
窈窕垂涧萝蒙茸黄葛花鸳鸯怜碧水照影舞金沙
魂夢天南垂宿昔万里道池台花气深到处生春草
天地一身在头颅五十过流年消壮志空使泪成河
新霁扬林初苹花貼岸舒故乡今夜月犹得照孤庐
树拥溪边阁山浮雨后岚白头归未得夢裏望江南
暝色沧州迥秋声玉峡长只因江上月不觉过浔阳
晚泊长江口寒沙白似霜年光流不尽东去水声长
越女收龙眼蛮儿拾象牙长安千万里走马送谁家
去岁干戈险今年蝗旱忧关西归战马海内卖耕牛
骚灵不可见楚些竟谁闻欲采苹花去沧州隔暮云
威名垂万古勇力冠当时回首三分国何人赋黍离
暝色护楼台阴云昼未开一尘无处着花雨遍苍苔
高堂流月明万籁不到耳一听清心魂飞絮春纷起
晚市人烟合归帆带夕阳栖迟未归客犹着锦衣裳
卧病茅窗下惊闻两月过兴来聊赋咏清婉逼阴何
窗户尽萧森空堦凝碧阴不缘冰雪裏爲识岁寒心
瘴雨出虹蝀蛮烟渡江急尝闻岛夷俗犀象满城邑
落尽万株红无人解系风今朝芳径裏惆怅锦机空
夜行无月时古路多荒榛山鬼摇把火自照不照人
歌者歌未绝愁人愁转增空把琅玕枝强挑无心灯
可怜江北女惯唱江南曲摇荡木兰舟双凫不成浴
郎爲七上香妾作笼下灰归时即暖热去罢生尘埃
夜裁鸳鸯绮朝织蒲桃绫欲试一寸心待缝三尺冰
怜时鱼得水怨罢商与参不如山栀子却能结同心
红颜感暮花白日同流水思君若孤灯一夜一心死
幼女才六岁未知巧与拙向夜在堂前学人拜新月
买地不惜钱爲多芳桂丛所期在清凉坐起闻香风
行逢葛溪水不见葛仙人空抛青竹杖呪作葛陂神
万籁不在耳寂寥心境清无妨数茎竹时有萧萧声
湘水终日流湘妃昔时哭美色已成尘泪痕犹在竹
三复招隐吟不知寒夜深看看西来月移到青天心
万古湘江竹无穷奈怨何年年长春笋只是泪痕多
世事知难了应须问苦空羞将看花眼来入梵王宫
乞巧望星河双双并绮罗不嫌针眼小只道月明多
乌鹊语千回黄昏不见来漫教脂粉匣闭了又重开
香销连理带尘覆合欢杯嬾卧相思枕愁吟夜起来
笑向卿卿道躭书夜夜多出来看玉兔又欲过银河
一种貌如仙人情要自偏罗敷有底好最得使君怜
自喜寻幽夜新当及第年还将天上桂来访月中仙
敢嗟君不怜自是命不谐着破三条裙却还双股钗
感郎双条脱新破八幅绡不惜榆荚钱买人金步摇
窗牖月色多坐卧禅心静青鬼来试人夜深弄灯影
家在洞水西身作兰渚客天昼无纤云独坐空江碧
古仙炼丹处不测何岁年至今空宅基时有五色烟
十访九不见甚于菖蒲花可怜云中月今夜堕我家
豁开青冥颠写出万丈泉如裁一条素白日悬秋天
丹砂画顽石黄金横一尺人世较短长仙家爱平直
夜深秋洞裏风雨报龙归何事触人睡不教胡蝶飞
我住浙江西君去浙江东日日心来往不畏浙江风
醉与江涛别江涛惜我游他年婚嫁了终老此江头
疎散永无事不眠常夜分月中松露滴风引鹤同闻
年年到此日沥酒拜街中万户千门看无人不送穷
送穷穷不去相泥欲何爲今日官家宅淹留又几时
古人皆恨别此别恨消魂只是空相送年年不出门
年长归何处青山未有家赏春无酒饮多看寺中花
献寿人皆庆南山复北堂从今千万日此日又初长
访师师不遇礼佛佛无言依旧将烦恼黄昏入宅门
黄金色未足摘取且尝新若待重阳日何曾异衆人
羽毛生未齐嶛峭丑于鸡夜夜穿笼出捣衣碪上栖
卧来扶不起唯向主人嘶惆怅东郊道秋来雨作泥
荒田一片石文字满青苔不是逢闲客何人肯读来
明明复夜夜胡子即成翁唯是真知性不来生灭中
爲底胡姬酒长来白鼻騧摘莲抛水上郎意在浮花
路行三蜀尽身及一阳生赖有残灯火相依坐到明
社后辞巢燕霜前别蔕蓬愿爲蝴蝶夢飞去觅关中
愁声秋绕杵寒色碧归山送将欢笑去收得寂寥回
驿骑难随伴寻山半忆君苍崖残月路犹数过溪云
十夜郡城宿苦吟身未闲那堪西郭别雪路问青山
相持薄罗扇绿树听鸣蜩君筵呈妙舞香汗湿鲛绡
银牀梧叶下便觉漏声长露砌蛩吟切那怜白苎凉
海上清光发边营照转凄深闺此宵夢带月过辽西
纤手折芙蕖花洒罗衫湿女伴唤回船前溪风浪急
旅雁迎风度阶翻月露华砧声鸣夜永江上几多家
登楼一南望淮树楚山连见雁无书寄归吴定此年
凫鹥踏波舞树色接横塘远近蘼芜绿吴宫总夕阳
玉管朝朝弄清歌日日新折花当驿路寄与陇头人
晚日催弦管春风入绮罗杏花如有意偏落舞衫多
万里春应尽三江雁亦稀连天汉水广孤客未言归
入夜秋砧动千声起四邻不缘楼上月应爲陇头人
蟋蟋鸣洞房梧桐落金井爲君裁舞衣天寒剪刀冷
妾有罗衣裳秦王在时作爲舞春风多秋来不堪着
杨柳千寻色桃花一苑芳风吹入帘裏唯有惹衣香
爲底胡姬酒长来白鼻騧摘莲抛水上郎意在浮花
风劲角弓鸣将军猎渭城草枯鹰眼疾雪尽马蹄轻
飞丝惹绿尘软叶对孤轮今朝入园去物色强着人
故国三千里深宫二十年一声河满子双泪落君前
自倚能歌日先皇掌上怜新声何处唱肠断李延年
万里边城远千山行路难举头唯见日何处是长安
汉庭无大议戎虏几先和莫羡倾城色昭君恨最多
南风吹五两日暮竟陵城肠断巴江月夜蝉何处声
南檐架短廊沙路白茫茫尽日不归处一庭栀子香
车轮不可遮马足不可绊长怨十字街使郎心四散
新人千里去故人千里来剪刀横眼底方觉泪难裁
登山不愁峻涉海不愁深中擘庭前枣教郎见赤心
青青树中草托根非不危草生树却死荣枯君可知
七里垂钓叟还傍钓台居莫恨无姓名严陵不卖鱼
窗中独自起帘外独自行愁见蜘蛛织寻思直到明
碓上米不舂窗中丝罢络看渠驾去车定是无四角
不见心相许徒云脚漫勤摘荷空摘叶是底采莲人
窗外山魈立知渠脚不多三更机底下摸着是谁梭
郎去摘黄瓜郎来收赤枣郎耕种麻地今作西舍道
轻车何草草独唱后庭花玉座谁爲主徒悲张丽华
侬居石城下郎到石城游自郎石城出长在石城头
大堤花月夜长江春水流东风正上信春夜特来游
自君之出矣万物看成古千寻葶藶枝争奈长长苦
行吟洞庭句不见洞庭人尽日碧江夢江南红树春
高斋长对酒下客亦沾鱼不爲江南去还来郡北居
碧落新楼迥清池古树闲先贤尽爲宰空看县南山
坐见三生事宗传一衲来已知无法说心向定中灰
河洛多尘事江山半旧游春风故人夜又醉白苹洲
碧树吴洲远青山震泽深无人踪范蠡烟水暮沉沉
三十未封侯颠狂遍九州平生镆鎁剑不报小人雠
高才何必贵下位不妨贤孟简虽持节襄阳属浩然
首阳山下路孤竹节长存爲问无心草如何庇本根
寒叶坠清霜空帘着烬香生前既无事何事更悲伤
苏武节旌尽李陵音信稀花当陇上发人向陇头归
岁律行将变君恩竟未回门前即潮水朝去暮常来
偶出送山客不知游梵宫秋光古松下谁伴一仙翁
秋树却逢暖未凋能几时何须尚松桂摇动暂青枝
夜情河耿耿春恨草绵绵唯有嫦娥月从今照墓田
红烛剪还明绿尊添又满不愁前路长只畏今宵短
循涯不知浅见底似非深永日无波浪澄澄照我心
日下夕阴长前山凝积翠白鸟一行飞联联粉书字
只谓一苍翠不知犹数重晚来云映处更见两三峰
久喜房廊接今成道路赊明朝回首处此地是天涯
好觅凌霜质仍须带雨栽须知剖竹日便是看松来
一覽断金集再悲埋玉人牙弦千古绝珠泪万行新
马识青山路人随白浪船别君犹有泪学道谩经年
堂闭仙人影空坛月露初闲听道家子盥漱读灵书
满酌劝童仆好随郎马蹄春风慎行李莫上白铜鞮
闲携九日酒共到百花亭醉裏求诗境回看岛屿青
此去非关兴君行不当游无因两处马共饮一溪流
已作亭下别未忘灯下情吟今欲就枕更漏转分明
兔边分玉树龙底耀铜仪会当同鼓吹不复问官私
虽匪囊中物何坚不可钻一朝操政柄定使冠三端
尔幸无羸角何用触吾藩若是升堂者还应自得门
贫女貌非丑要须缘嫁迟还似求名客无媒不及时
日过千万家一家非所依不及行尘影犹随马蹄归
吟想旧经过花时奈远何别来长似见春夢入关多
山月吟声苦春风引思长无由及尘土犹带杏花香
夜雨空馆静幽人起裴回长安醉眠客岂知新雁来
百鸟有啼时子规声不歇春寒四邻静独叫三更月
山寺秋时后僧家夏满时清凉多古迹几处有新诗
客泪如危叶长悬零落心况是悲秋日临风制不禁
别远心更苦遥将目送君光华不可见孤鹤没秋云
靡草似客心年年亦先死无由伴花落暂得因风起
古木闽州道驱羸落照间投村碍野水问店隔荒山
香荷疑散麝风铎似调琴不觉清凉晚归人满柳阴
鸳鸯离别伤人意似鸳鸯试取鸳鸯看多应断寸肠
楼倚霜树外镜天无一毫南山与秋色气势两相高
窓外正风雪拥炉开酒缸何如钓船雨蓬底睡秋江
秋醪雨中熟寒斋落叶中幽人本多睡更酌一樽空
细算人生事彭殇共一筹与愁争底事要尔作戈矛
安邑南门外谁家板筑高奉诚园裏地墙缺见蓬蒿
含烟一株柳拂地摇风久佳人不忍折怅望回纤手
寺废竹色死宦家宁尔留霜根渐随斧风玉尚敲秋
陶菊手自种楚兰心有期遥知渡江日正是撷芳时
篱东菊径深折得自孤吟雨中衣半湿拥鼻自知心
阳陵郭门外陂陁丈五坟九泉如结友兹地好埋君
竹浊蟠小径屈折鬬蛇来三年得归去知绕几千回
暮景千山雪春寒百尺楼独登还独下谁会我悠悠
雨滴珠玑碎苔生紫翠重故关何日到且看小三峰
贾傅松醪酒秋来美更香怜君片云思一去绕潇湘
邮亭寄人世人世寄邮亭何如自筹度鸿路有冥冥
只影随惊雁单栖鏁画笼向春罗袖薄谁念舞台风
春濑与烟远送君孤棹开潺湲如不改愁更钓鱼来
金镊洗霜鬓银觥敌露桃醉头扶不起三丈日还高
好鸟疑敲磬风蝉认轧筝修篁与嘉树偏倚半岩生
凿破苍苔地偷他一片天白云生镜裏明月落堦前
云阔烟深树江澄水浴秋美人何处在明月万山头
终日求人卜回回道好音那时离别后入夢到如今
旧事参差夢新程逦迤秋故人如见忆时到寺东楼
穉子牵衣问归来何太迟共谁争岁月赢得鬓边丝
道泰时还泰时来命不来何当离城市高卧博山隈
瑶池罢游宴良乐委尘沙遭遇不遭遇盐车与鼓车
汉苑残花别吴江盛夏来唯看万树合不见一枝开
水色饶湘浦滩声怯建溪泪流回月上可得更猿啼
独酌芳春酒登楼已半醺谁惊一行雁冲断过江云
荆州一万里不如蒯易度仰首望飞鸣伊人何异趣
三日去还住一生焉再游含情碧溪水重上粲公楼
前山风雨凉歇马坐垂杨何处芙蓉落南渠秋水香
新秋弦管清时转遏云声曲尽不知处月高风满城
赤城云雪深山客负归心昨夜西斋宿月明琪树阴
云月有归处故山清洛南如何一花发春夢徧江潭
夜战桑干北秦兵半不归朝来有乡信犹自寄征衣
野寺薜萝晚官渠杨柳春归心已无限更送洞庭人
剑外从军远无家与寄衣散关三尺雪回夢旧鸳机
向晚意不适驱车登古原夕阳无限好只是近黄昏
巴江可惜柳柳色绿侵江好向金銮殿移阴入绮窗
城头叠鼓声城下暮江清欲问渔阳掺时无祢正平
定定住天涯依依向物华寒梅最堪恨常作去年花
沉约怜何逊延年毁谢庄清新俱有得名誉底相伤
雾夕咏芙蕖何郎得意初此时谁最赏沉范两尚书
无奈巴南柳千条傍吹台更将黄映白拟作杏花媒
乐府闻桃叶人前道得无劝君书小字慎莫唤官奴
撩钗盘孔雀恼带拂鸳鸯萝荐谁教近斋时锁洞房
昨夜双钩败今朝百草输关西狂小吏惟喝绕牀卢
下马捧椒浆迎神白玉堂如何铁如意独自与姚苌
珠实虽先熟琼莩纵早开流鸎犹故在争得讳含来
衆果莫相诮天生名品高何因古乐府惟有郑樱桃
尝闻宓妃韈渡水欲生尘好借常娥着清秋踏月轮
道却横波字人前莫谩羞只应同楚水长短入淮流
春日在天涯天涯日又斜莺啼如有泪爲湿最高花
风露澹清晨帘间独起人鸎花啼又笑毕竟是谁春
帷飘白玉堂簟卷碧牙牀楚女当时意萧萧髪彩凉
遏云歌响清回雪舞腰轻只要君流眄君倾国自倾
不见姮娥影清秋守月轮月中闲杵臼桂子捣成尘
朱实鸟含尽青楼人未归南园无限树独自叶如帏
陶令弃官后仰眠书屋中谁将五斗米拟换北窗风
孤蝶小徘徊翩翾粉翅开并应伤皎洁频近雪中来
帘垂幕半卷枕冷被仍香如何爲相忆魂夢过潇湘
一带不结心两股方安髻慙愧白茅人月没教星替
剩结茱萸枝多擘秋莲的独自有波光彩囊盛不得
滞雨长安夜残灯独客愁故乡云水地归夢不宜秋
初随林霭动稍共夜凉分窗迥侵灯冷庭虚近水闻
花将人共笑篱外露繁枝宋玉临江宅墻低不碍窥
无赖夭桃面平明露井东春风爲开了却拟笑春风
莫叹万重山君还我未还武关犹怅望何况百牢关
花房与蜜脾蜂雄蛱蝶雌同时不同类那复更相思
本是丁香树春条结始生玉作弹碁局中心亦不平
嘉瓜引蔓长碧玉冰寒浆东陵虽五色不忍值牙香
柳枝井上蟠莲叶浦中干锦鳞与绣羽水陆有伤残
画屏绣步障物物自成双如何湖上望只是见鸳鸯
汉苑残花别吴江盛夏来惟看万树谷不见一枝开
水色饶湘浦滩声怯建溪泪流回月上可得更猨蹄
胡马饮河洛我家从此迁今来独垂泪三十六峰前
落日五湖游烟波处处愁沉浮千古事谁与问东流
渺渺无穷尽风涛几日平年光与人事东去一声声
花发鸟仍啼行行路欲迷二真无问处虚度武陵溪
旧山诸隐沦身在苦无身莫锁白云路白云多悞人
处世曾无着生前事尽非一瓶兼一衲南北去如归
轧轧弄寒机功多力渐微惟忧机上锦不称舞人衣
单棹横疎雨江滩秋泊时花留身住越月递夢还秦
江乡十年别京国累日同在客几多事俱付酒杯中
鹤下紫阁云沉沉翠微雨独坐正无言孤庄一声杵
虎见修行久松知夏腊高寒堂坐风雨瞑目尚波涛
獬豸霜中貌龙钟病后颜惨伤此身事风雪动江山
无花地亦香有鹤松多直向此奚必孤山僧尽相识
莺啭才间关蝉鸣旋萧屑如何两鬓毛不作千枝雪
颜凋明镜觉思苦白云知沧洲迷钓隐紫阁负僧期
万叶风声利一山秋气寒晓霜浮碧瓦落日度朱栏
两颔凝清霜玉炉焚天香爲我延岁华得入不死乡
楼居半池上澄影共相空谢守题诗处莲开净碧中
山雨留清气溪飙送早凉时回石门步阶下碧云光
连檐对双树冬翠夏无尘未肯慙桃李成阴不待春
回塘最幽处拍水小亭开莫怪阑干湿鵁鶄夜宿来
中峯上翠微窗晓早霞飞几引登山屐春风踏雪归
上结孤圆顶飞轩出泰清有时迷处所梁栋晓云生
高亭羣峰首四面俯晴川每见晨光晓阶前万井烟
秋台好登望菡萏发清池半似红颜醉凌波欲暮时
静得尘埃外茶芳小华山此亭真寂寞世路少人闲
石静如开镜山高若聳莲笋竿抽玉管花蔓缀金钿
系马宫槐老持杯店菊黄故交今不见流恨满川光
千里东归客无心忆旧游挂帆游□水高枕到青州
君住孤山下烟深夜径长辕门渡绿水游苑绕垂杨
树发花如锦莺啼柳若丝更游欢宴地愁见别离时
南溪抱瓮客失意自怀羞晚路谁携手残春自白头
童稚苦相问归来何太迟共谁争岁月赢得鬓边丝
春酿正风流梨花莫问愁马卿思一醉不惜鹔鸘裘
晓发梳临水寒塘坐见秋乡心正无限一雁度南楼
万壑朝溟海萦回岁月多无如此沟水咫尺奉天波
日落江路黑前村人语稀几家深树裏一火夜渔归
静中无伴侣今亦独随缘昨夜离空室焚香净去船
万木秋霖后孤山夕照余田园无岁计寒近忆樵渔
亭树霜霰满野塘凫鸟多蕙兰不可折楚老徒悲歌
霹雳振秋岳折松横洞门云龙忽变化但觉玉潭昏
忆昨送君葬今看坟树高寻思后期者只是益生劳
万仞冰峭折寒声投白云光摇山月堕我向石牀闻
深居白云穴静注赤松经往往龙潭上焚香礼斗星
巨灵掌上月玉女盆中泉柱史息车看孤云心浩然
道在猜谗息仁深疾苦除尧聪能下听汤网本来疎
浐曲雁飞下秦原人葬回丘坟与城阙草树共尘埃
危石江中起孤云岭上还相逢皆得意何处是乡关
壮士何曾悲悲即无回期如何易水上未歌泪先垂
晓月千重树春烟十里溪过来还过去此路不知迷
树顶烟微绿山根菊暗香何人独鞭马落日上嘉祥
风兰舞幽香雨叶堕寒滴美人来不来前山看向夕
婴网虽皆困褰笼喜共归无心期尔报相见莫惊飞
厌世逃名者谁能荅姓名曾闻王乐否眷取路傍情
四方无事去宸豫杪秋来八水寒光起千山霁色开
不信长相忆擡头问取天风吹荷叶动无夜不摇莲
簳蜡爲红烛情知不自由细丝斜结网争奈眼相钩
高低竹杂松积翠复留风路剧阴溪裏寒生暑气中
晚日低霞绮晴山远画眉春青河畔草不是望乡时
树发花如锦莺啼柳若丝更游欢宴地悲见别离时
争挥钩弋手竞聳踏摇身伤颊讵关舞捧心非効嚬
白首成何事无欢可替悲空余酒中兴犹似少年时
野酌乱无巡送君兼送春明年春色至莫作未归人
山空天籁寂水榭延轻凉浪定一浦月藕花闲自香
桂水依旧绿佳人本不还祇应随暮雨飞入九疑山
早觅爲龙去江湖莫漫游须知香饵下触口是铦钩
根是泥中玉心承露下珠在君塘下种埋没任春蒲
客愁看柳色日日逐春深荡漾春风起谁知历乱心
客愁看柳色日日逐春长凭送湘流水绵绵入帝乡
借问蓬莱水谁逢清浅年伤心云夢泽岁岁作桑田
朱宫紫贝阙一旦作沙洲八月还平在鱼虾不用愁
益媿千金少情将一饭殊恨无泉客泪尽泣感恩珠
孤灯照不寐风雨满西林多少关心事书灰到夜深
一合相思泪临江洒素秋碧波如会意却与向西流
斸尽春山土辛勤卖药翁莫抛破笠子留作败天公
哭尔春日短支颐长叹嗟不如半死树犹吐一枝花
独立蒹葭雨低飞浦屿风须知毛色下莫入鹭鸶丛
风荷珠露倾惊起睡鵁鶄月落池塘静金刀剪一声
可惜出羣蹄毛焦久卧泥孙阳如不顾骐骥向谁嘶
常闻天女会玉指散天花莫遣春风裏红芳点袈裟
卑湿长沙地空抛出世才已齐生死理服鸟莫爲灾
寄语双莲子须知用意深莫嫌一点苦便拟弃莲心
荆台兰渚客寥落共含情空馆相思夜孤灯照雨声
晴气熏樱蘂丰蒙雪满林请君三斗酒醉卧白罗岑
一顷含秋绿森风十万竿气吹朱夏转声扫碧霄寒
不见休上人空伤碧云思何处开宝书秋风海光寺
团团明月面冉冉柳枝腰未入鸳鸯被心长似火烧
见面知何益闻名忆转深拳挛荷叶子未得展莲心
欲摘不得摘如看波上花若敎亲玉树情愿作蒹葭
门路穿茶焙房门映竹烟会须随鹿女乞火到窗前
不是求心印都缘爱绿珠何须同泰寺然后始爲奴
既爲金界客任改净人名愿扫琉璃地烧香过一生
素腕撩金索轻红约翠纱不如栏下水终日见桃花
第一龙宫女相怜是阿谁好鱼输獭尽白鹭镇长饥
鸂鶒借毛衣喧呼鹰隼稀云披菱藻地任汝作羣飞
十年磨一剑霜刃未曾试今日把似君谁爲不平事
中夜忽自起汲此百尺泉林木含白露星斗在青天
晓行沥水楼暮到悬泉驿林月值云遮山灯照愁寂
海底有明月圆于天上轮得之一寸光可买千里春
千岩一尺璧八月十五夕清露堕桂花白鸟舞虚碧
丈夫未得意行行且低眉素琴弹复弹会有知音知
莫叹迢遰分何殊咫尺别江楼到夜登还见南台月
南游衡岳上东往天台裏足蹑华顶峰目观沧海水
九日不出门十日见黄菊灼灼尚繁英美人无消息
策杖驰山驿逢人问梓州长江那可到行客替生愁
四十归燕字千年外始吟已将书北岳不用比南金
对雨思君子尝茶近竹幽儒家邻古寺不到又逢秋
家住锦水上身征辽海边十书九不到一到忽经年
曾夢诸侯笑康囚议脱枷千根池裏藕一朵火中花
一枝青竹榜泛泛绿萍裏不见钓鱼人渐入秋塘水
壮士不曾悲悲即无回期如何易水上未歌先泪垂
二句三年得一吟双泪流知音如不赏归卧故山秋
闻说到扬州吹箫有旧游人来多不见莫是上迷楼
松下问童子言师采药去只在此山中云深不知处
冉冉花明岸涓涓水绕山几时抛俗事来共白云闲
香灯伴残夢楚国在天涯月落子规歇满庭山杏花
废砌翳薜荔枯湖无菰蒲老媪饱藁草愚儒输逋租
隔石觅屐迹西溪迷鸡啼小鸟扰晓沼犂泥齐低畦
三月雪连夜未应伤物华只缘春欲尽留着伴梨花
客愁看柳色日日逐春深荡漾春风裏谁知历乱心
吴国初成阵王家欲解围拂巾双雉呌飘瓦两鸳飞
曾话黄陵事今爲白日摧老无儿女累谁哭到泉台
东人望归马马归莲峰下莲峰与地平亦不更征兵
刀劒作锄犂耕田古城下高秋禾黍多无地放羊马
在乡身亦劳在边腹亦饱父兄若一处任向边头老
前杵与后杵筑城声不住我愿筑更高得见秦皇墓
秦娥十四五面白于指爪羞人夜采桑惊起戴胜鸟
牧童见客拜山果怀中落昼日驱牛归前溪风雨恶
别来十二月去到漏天边不是因逢闰还应是隔年
河冰一夜合虏骑入灵州岁岁徴兵去难防塞草秋
见说灵州战沙中血未干将军日告急走马向长安
帝里春无意归山对物华即应来日去九陌踏槐花
君家桂林住日伐桂枝炊何事东堂树年年待一枝
一第知何日全家待此身空将灞陵酒酌送向东人
一去龙门侧千年凤影移空余剪圭处无复在孙枝
岭外音书绝经年复历春近乡情更怯不敢问来人
家住东臯去好采旧山薇自省游泉石何曾不夜归
带香入鲍肆香气同鲍鱼未入犹可悟已入当何如
美人如新花许嫁还独守岂无青铜镜终日自疑丑
庭花已结子岩花犹弄色谁令生处远用尽春风力
短鬟一如螓长眉一如蛾相共棹莲舟得花不如他
手推呕哑车朝朝暮暮耕未曾分得谷空得老农名
远夢如水急白发如草新归期待春至春至还送人
涧草短短青山月朗朗明此夜目不掩屋头乌啼声
别家鬓未生到城鬓似髪朝朝临川望灞水不入越
东西是长江南北是官道牛羊不恋山只恋山中草
阿娇生汉宫西施住南国专房莫相妒各自有颜色
蛱蝶空中飞夭桃庭中春见他夫妇好有女初嫁人
槟榔自无柯椰叶自无阴常羡庭边竹生笋高于林
野雀空城饥交交复飞飞勿怪官仓粟官仓无空时
郎有蘼芜心妾有芙蓉质不辞嫁与郎筑城无休日
呜呜啄人鸦轧轧上城车力尽土不尽得归亦无家
筑人非筑城围秦岂围我不知城上土化作宫中火
寒女面如花空寂常对影况我不嫁容甘爲瓶堕井
月堕沧浪西门开树无影此时归夢阑立在梧桐井
游人未入门花影出门前将军来此住十里无荒田
见花忆郎面常愿花色新爲郎容貌好难有相似人
但见出门踪不见入门迹却笑山头女无端化爲石
衡门亦无路何况入西秦灸病不得穴徒爲采艾人
西风吹急景美人照金井不见面上花却恨井中影
莲子房房嫩菖蒲叶叶齐共结池中根不厌池中泥
庭草根自浅造化无遗功低回一寸心不敢怨春风
千扉不当路未似开一门若遣绿珠丑石家应尚存
昔人登此地丘壠已前悲今日又非昔春风能几时
沧浪临古道道上石成尘自有沧浪峡谁爲无事人
百战未言非孤军惊夜围山河意气尽泪湿美人衣
月午篱南道前村半隐林田翁独归处荞麦露花深
野树花初发空山独见时踟蹰历阳道乡思满南枝
劝君金屈巵满酌不须辞花发多风雨人生足别离
莫问古宫名古宫空有城惟应东去水不改旧时声
远天明月出照此谁家楼上有罗衣裳凉风吹不休
台山初罢雾岐海正分流渔浦扬来笛鸿逵翼去舟
舟中采莲女两两催妆梳闻早渡江去日高来起居
沧溟八千里今古畏波涛此日征南将安然渡万艘
水浅鱼争跃花深鸟竞啼春光看欲尽判却醉如泥
几经人事变又见海涛翻徒起如山浪何曾洗至冤
坚轻筇竹杖一枝有九节寄与沃洲人闲步青山月
把盏非怜酒持竿不爲鱼唯应嵇叔夜似我性慵疎
青楼临大道一上一回老所思终不来极目伤春草
花开蝶满枝花落蝶还稀惟有旧巢燕主人贫亦归
劝君金屈巵满酌不须辞花发多风雨人生足别离
花开蝶满枝花谢蝶还稀惟有旧巢燕主人贫亦归
寿夭虽云命荣枯亦大偏不知雷氏劒何处更冲天
击石易得火扣人难动心今日朱门者曾恨朱门深
即是春风尽仍沾夜雨归明朝更来此兼恐落花稀
生持节操心死作坚贞鬼至今坟上春草木无花卉
送君若浪水叠叠愁思起夢魂如月明相送秋江裏
我心岂不平我目自不明徒云备双足天下何由行
玳瑁应难比斑犀定不加天嫌未端正满面与妆花
杜甫栗亭诗诗人多在口悠悠二甲子题纪今何有
立石泥功状天然诡怪形未尝私祸福终不费丹青
大朴逐物尽哀我天地功争得荣辱心洒然归西风
念尔风雅魄幽咽犹能文空令伤魂鸟啼破山边坟
一岁犹未满九泉何太深唯余卷书草相对共伤心
万顷湖天碧一星飞鹭白此时放怀望不厌爲浮客
醒来山月高孤枕羣书裏酒渴漫思茶山童呼不起
刻石书离恨因成别后悲莫言春茧薄犹有万重思
镂出容刀饰亲逢巧笑难日中骚客佩争奈即阑干
江上秋声起从来浪得名逆风犹挂席若不会凡情
破落古关城犹能扼帝京今朝行客过不待晓鸡鸣
一勺如琼液将愚拟望贤欲知心不变还似饮贪泉
山期须早赴世累莫迟留忽遇狂风起闲心不自由
溪南越乡音古柳渡江深日晚无来客闲船系绿阴
楼殿倚明月参差如乱峰宫花半夜发不待景阳钟
闲骑小步马独绕万年枝尽日看花足君王自不知
玉枕寐不足宫花空触檐梁间燕不睡应怪夜明帘
穿烟泉潺湲触竹犊觳觫荒篁香墙匡熟鹿伏屋曲
疎杉低通滩冷鹭立乱浪草彩欲夷犹云容空澹荡
侵深寻嵚岑势厉卫睥睨荒王将乡亡细丽蔽袂逝
枍指替制曳康庄伤荒凉主虏部伍苦嫱亡房廊香
灵气独不死尚能成绮文如何孤窆裏犹自读三坟
人日兼春日长怀复短怀遥知双彩胜并在一金钗
城上一培土手中千万杵筑城畏不坚坚城在何处
莫叹将军逼将军要却敌城高功亦高尔命何劳惜
君心莫淡薄妾意正栖托愿得双车轮一夜生四角
春庭晓景别清露花逦迤黄蜂一过慵夜夜栖香蘂
桃李傍檐楹无人赏春华时情重不见却忆菖蒲花
南北路何长中间万弋张不知烟雾裏几只到衡阳
鬓乱羞云卷眉空羡月生中原犹将将何日重卿卿
合欢能解恚萱草信忘忧尽向庭前种萋萋特地愁
玉锸朝扶鬓金梯晚下台春衫将别泪一夜两难裁
酒旗菰叶外楼影浪花中醉帆张数幅唯待鲤鱼风
巫峡七百里巫山十二重年年自云雨环佩竟谁逢
渐入新丰路衰红映小桥浑如七年病初得一丸销
妾住东湖下郎居南浦边闲临烟水望认得采菱船
自古黄金贵犹沽骏与才近来簪珥重无可上高台
平分从满箧醉掷任成堆恰莫持千万明明买祸胎
渡口和帆落城边带角收如何茂陵客江上倚危楼
桂冷微停素峰干不徧岚何溪背林处犹覆定僧庵
古态日渐薄新妆心更劳城中皆一尺非妾髻鬟高
大堤春日暮骢马解镂衢请君留上客容妾荐雕胡
北雁行行直东流澹澹春当时六朝客还道帝乡人
天问复招魂无因彻帝阍岂知千丽句不敌一谗言
后代称欢伯前贤号圣人且须谋日富不要道家贫
闻说融峰下灵香似反魂春来正堪采试爲斸云根
淮上能无雨回头总是情蒲帆浑未织争得一欢成
双眉初出茧两鬓正藏鸦自有王昌在何劳近宋家
相对莫辞贫蓬蒿任塞门无情是金玉不报主人恩
桐露珪初落兰风佩欲衰不知能赋客何似枉刀儿
谁在嫖姚幕能教霹雳车至今思秃尾无以代寒菹
未得同虀杵何时减药囊莫言天帝醉秦暴不灵长
雨冷唯添暑烟初不着春数枝花颣小愁杀扈芳人
闻道阳都女连娟耳细长自非黄犊客不得到云房
但服镮刚子兼吟曲素词须知臣汉客还见布龙儿
神烛光华丽灵祛羽翼生已传餐玉粒犹自买云英
闲吟鲍照赋更起屈平愁莫引西风动红衣不耐秋
怨莺新语涩双蝶鬬飞高作箇名春恨浮生百倍劳
十万全师出遥知正忆君一心如瑞麦长作两岐分
破檗供朝爨须怜是苦辛晓天窥落宿谁识独醒人
旦日思双屦明时愿早谐丹青传四渎难写是秋怀
闻道更新帜多应废旧旗征衣无伴捣独处自然悲
长短裁浮筠参差作飞凤高楼微月夜吹出江南弄
裁得尺锦书欲寄东飞凫胫短翅亦短雌雄恋菰蒲
春风等君意亦解欺桃李写得去时真归来不相似
孤光照还没转益伤离别妾若是嫦娥长圆不教缺
前回边使至闻道交河战坐想鼓鞞声寸心攒百箭
嫁得金吾子常闻轻薄名君心如不重妾腰徒自轻
山连翠羽屏草接烟华席望尽南飞燕佳人断消息
兰眼擡路斜莺唇映花老金龙倾漏尽玉井敲冰早
凉汉清泬寥衰林怨风雨愁听络纬唱似与羁魂语
南云走冷圭北籁号空木年年任霜霰不减筼筜绿
歌谣数百种子夜最可怜慷慨吐清音明转出天然
丝竹发歌响假器扬清音不知歌谣妙声势出口心
镂椀传绿酒雕炉薰紫烟谁知苦寒调共作白雪弦
恃爱如欲进含羞出不前朱口发艳歌玉指弄娇弦
人传欢负情我自未尝见三更开门去始知子夜变
岁月如流迈春尽秋已至荧荧条上花零落何乃驶
岁月如流迈行已及素秋蟋蟀吟堂前惆怅使侬愁
鱼戏莲叶间参差隐叶扇鵁鶄𪈺鳿窥潋滟无因见
鱼戏莲叶东初霞射红尾傍临谢山侧恰值清风起
鱼戏莲叶西盘盘舞波急潜依曲岸凉正直斜光入
鱼戏莲叶南欹危舞烟叠光摇越鸟巢影乱吴娃檝
鱼戏莲叶北澄阳动微涟回看帝子渚稍背鄂君船
静烟临碧树残雪背晴楼冷天侵极戍寒月对行舟
琼英轻明生石脉滴沥碧玄铅仙偏怜白帻客亦惜
溪空唯容云木密不陨雨迎渔隐映间安问讴鸦樐
肤愉吴都姝眷恋便殿宴逡巡新春人转面见战箭
红栊通东风翠珥醉易坠平明兵盈城弃置遂至地
婴网虽皆困搴笼喜共归无心期尔报相见莫惊飞
闲吟秋景外万事觉悠悠此夜若无月一年虚过秋
水榭花繁处春晴日午前鸟窥临槛镜马过隔墻鞭
几处白烟断一川红树时坏桥侵辙水残照背邨碑
伏溜侵堦润繁花隔竹香娇莺方晓听无事过南塘
绿树连邨暗黄花出陌稀远陂春草绿犹有水禽飞
孤枕闻莺起幽怀独悄然地融春力润花泛晓光鲜
乱后他乡节烧残故国春自怜垂白首犹伴踏青人
齿落伤情久心惊健忘频蜗庐经岁客蚕市异乡人
率怕人言谨闲宜酒韵高山林若无虑名利不难逃
惨惨日将暮驱羸独到庄沙痕傍墟落风色入牛羊
新霁田园处夕阳禾黍明沙邨平见水深巷有鸥声
白日新年好青春上国多街平双阙近尘起五云和
茶爽添诗句天清莹道心只留鹤一只此外是空林
御礼征奇策人心注盛时从来留振滞只待济临危
永夜疑无日危时只赖山旷怀休戚外孤迹是非间
形胜今虽在荒凉恨不穷虎狼秦国破狐兔汉陵空
秋江共僧渡乡泪滴船回一夜吴船夢家书立马开
花缺伤难缀莺喧奈细听惜春春已晚珍重草青青
堤柳自绵绵幽人无恨牵只忧诗病发莫寄校书笺
燕语曾来客花催欲别人莫愁春又过看着又新春
身外都无事山中久避喧破巢看乳燕留果待啼猨
诗家通籍美工部与司勳高贾虽难敌微官偶胜君
努力省前非人生上寿稀青云无直道暗室有危机
燕拙营巢苦鱼贪触网惊岂缘身外事亦似我劳形
宿雨川原霁凭高景物新陂痕侵牧马云影带耕人
十年深隐地一雨太平心匣涩休看劒窗明复上琴
明时那弃置多病自迟留疎磬和吟断残灯照卧幽
衰鬓闲生少丹梯望觉危松须依石长鹤不傍人卑
落叶频惊鹿连峰欲映雕此生诗病苦此病更萧条
旅思又惊夏庭前长小松远峰生贵气残月歛衰容
林鸟频窥静家人亦笑慵旧居留稳枕归卧听秋钟
华宇知难保烧来又却修只应巢燕惜未必主人留
幽鸟穿篱去邻翁采药回云从潭底出花向佛前开
步上短亭久看回官渡船江乡宜晚霁楚老语丰年
楚岫接乡思茫茫归路迷更堪斑竹驿初听鹧鸪啼
帝业山河固离宫宴幸频岂知驱战马只是太平人
终南最佳处禅诵出青霄羣木澄幽寂疎烟泛泬寥
兵待皇威振人随国步安万方休望幸封岳始鸣銮
丧乱家难保艰虞病懒医空将忧国泪犹拟洒丹墀
流芳能几日惆怅又闻蝉行在多新贵幽栖独长年
世事尝艰险僧居惯寂寥美香闻夜合清景见寅朝
景物皆难驻伤春复怨秋旋书红叶落拟画碧云收
离乱身偶在窜迹任浮沉虎暴荒居逈萤孤黑夜深
梅雨和乡泪终年共酒衣殷勤华表鹤羡尔亦曾归
薄腻力偏羸看看怆别时东风狂不惜西子病难医
肌细分红脉香浓破紫苞无因留得翫争忍折来抛
幽径入桑麻坞西逢一家编篱薪带茧补屋草和花
借住郊园久仍逢夏景新绿苔行屐稳黄鸟傍窗频
菊开犹阻雨蝶意切于人亦应知暮节不比惜残春
衰榭当何忏惟应悔壮图磬声花外远人影塔前孤
色变莺雏长竿齐笋箨垂白头身偶在清夏景还移
蜀妓轻成妙吴娃狎共纤晚妆留拜月卷上水精帘
独步荒郊暮沉思远墅幽平生多少事弹指一时休
掩谤知迎吠欺心见强颜有名人易困无契债难还
病来胜未病名缚便忘名今日甘爲客当时注愍征
暑湿深山雨荒居破屋灯此生无忏处此去作高僧
不须频怅望且喜脱喧嚣亦有终焉意陂南看稻苗
楼带猨吟迥庭容鹤舞宽曬书因阅画封药偶和丹
宴罢论诗久亭高拜表频岸香蕃舶月洲色海烟春
驿步堤萦阁军城鼓振桥鸥和湖雁下雪隔岭梅飘
带雪南山道和钟北阙明太平当共贺开化喝来声
舴艋猨偷上蜻蜓燕竞飞樵香烧桂子苔湿挂莎衣
溪涨渔家近烟收鸟道高松花飘可惜睡裏洒离骚
一叶随西风君行亦向东知妾飞书意无劳待早鸿
灯影看须黑墻阴惜草青岁阑悲物我同是冒霜萤
且喜安能保那堪病更忧可怜藜杖者真箇种瓜侯
剩欲逢花折判须冒雨频晴明开渐少莫怕湿新巾
小蝶尔何竞追飞不惮劳远教羣雀见宁悟祸梯高
明日添一岁端忧奈尔何冲寒出洞口犹校夕阳多
莫话伤心事投春满鬓霜殷勤共尊酒今岁只残阳
得地牡丹盛晓添龙麝香主人犹自惜锦幕护春霜
羽书传栈道风火隔乡关病眼那堪泣伤心不到间
可是武陵溪春芳着路迷花明催曙早云腻惹空低
宝马跋尘光双驰照路旁喧传报戚里明日幸长杨
虏黠虽多变兵骄即易乘犹须劳斥候勿遣大河冰
甲子今重数生涯只自怜殷勤元日日欹午又明年
种花满西园花发青楼道花下一禾生去之爲恶草
父耕原上田子劚山下荒六月禾未秀官家已修仓
锄田当日午汗滴禾下土谁念盘中餐粒粒皆辛苦
良人昨日去明月又不圆别时各有泪零落青楼前
衆鸟各归枝乌乌尔不栖还应知妾恨故向绿窗啼
念远心如烧不觉中夜起桃花带露泛立在月明裏
欲别牵郎衣问郎游何处不恨归日迟莫向临邛去
此地无驻马夜中犹走轮所以路傍草少于衣上尘
萱草生堂阶游子行天涯慈亲倚门望不见萱草花
拥棹思悠悠更深泛积流唯将一星火何处宿芦洲
东风日边起草木一时春自笑中华路年年送远人
圆魄上寒空皆言四海同安知千里外不有雨兼风
盈缺青冥外东风万古吹何人种丹桂不长出轮枝
先贤忧民诈观迹成纲纪自有书契来争及结绳理
良工指君疑真玉却非玉寄言怀宝人不须伤手足
自君之出矣鸾镜空尘生思君如明月明月逐君行
妾命何太薄不及宫中水时时对天颜声声入君耳
君子慎所履小人多所疑尼甫至圣贤犹爲匡所縻
秦楼花发时秦女笑相随及到秋风日飞来欲问谁
似厌栖寒菊翩翩占晚阳愁人如见此应下泪千行
愁将万里身来伴看花人何事独惆怅故园还又春
尽道丰年瑞丰年事若何长安有贫者爲瑞不宜多
艰难别离久中外往还深已改当时髪空余旧日心
累年无的信每夜望边城袖掩千行泪书封一尺金
自到西川住惟君别有情常逢对门远又隔一重城
姓氏司空贵官班御史卑老夫如且在不用叹屯奇
浊河从北下清洛向东流清浊皆如此何人不白头
叠浪与云急翠兰和意香风流化爲雨日暮下巫阳
金阁倚云开朱轩犯雪来三冬辛苦样天意似难栽
一醉六十日一裘三十年年华经几日日日掉征鞭
平野有千里居人无一家甲兵年正少日久戍天涯
天地太萧索山川何渺茫不堪星斗柄犹把岁寒量
三年离水石一旦隐樵渔爲问青云上何人识卷舒
野水千年在闲花一夕空近来浮世狭何似钓船中
风雨去愁晚关河归思凉西游无紫气一夕九回肠
紫府归期断芳洲别思迢黄金作人世只被岁寒消
托根蟠泰华倚干蚀莓苔谁云山泽间而无梁栋材
玉人下瑶台香风动轻素画角弄江城鸣珰月中堕
清风摇翠环凉露滴苍玉美人胡不纫幽香蔼空谷
谢庭漫芳草楚畹多绿莎于焉忽相见岁晏将如何
金谷风露凉绿珠醉初醒珠帐夜不收月明堕清影
随夢入池塘无心在金谷春风自年年吹遍天涯绿
相聚即爲邻烟火自成簇约伴过前溪撑破蘼芜绿
鹏程三万里别酒一千钟好景当三月春光上国浓
野花红滴滴江燕语喃喃鼓吹翻新调都亭酒正酣
登庸趋俊乂厕用野无遗起喜赓歌日明良际会时
盐车淹素志长坂入青云老骥春风裏奔腾独异羣
春风吹愁端散漫不可收不如古溪水祗望乡江流
新花红烁烁旧花满山白昔日金张门狼籍余废宅
回头语春风莫向新花丛我见朱颜人多金亦成翁
多金不足惜丹砂亦何益更种明年花春风自相识
小院无人夜烟斜月转明清宵易惆怅不必有离情
霁景明如练繁英杏正芳姮娥应有语悔共雪争光
认得前家令宫人泪满裾不知梁佐命全是沉尚书
我爱窦高士弃官仍在家爲嫌句漏令兼不要丹砂
受降城必破回落陇头移蕃道北海北谋生今始知
禾黍不阳艳竞栽桃李春翻令力耕者半作卖花人
湘水似伊水湘人非故人登临独无语风柳自摇春
晓陌携笼去桑林路隔淮何如鬬百草赌取凤皇钗
落第春相困无心惜落花荆山归不得归得亦无家
松格一何高何人号乳毛霜天寓直夜媿尔伴闲曹
贤人骨已销墓树几荣凋正直魂如在斋心愿一招
乱前看不足乱后眼偏明却得蓬蒿力遮藏见太平
唐昌树已荒天意眷文昌晓入微风起春时雪满墙
暴乱免遗折森罗贤达名末郎何所取叨继外门荣
八韵与五字俱爲时所先幽魂应自慰李白墓相连
细雨湿萋萋人稀江日西春愁肠已断不在子规啼
细雨湿凄凄人稀江日西春膓已愁断不待子规啼
烟外桡声远天涯幽夢回争知江上客不是故乡来
残阳楚水畔独吊舜时人不及庙前草至今江上春
登高迎送远春恨并依依不得沧洲信空看白鹤归
猎犬谙斜路宫嫔识认旗马前双兔起宣尔羽林儿
小镫狭秋鞘鞍轻妓细腰有时齐走马也学唱交交
蹀躞巴陵骏毰毸碧野鸡忽闻仙乐动赐酒玉偏提
桥下浅深水竹间红白花酒仙同避世何用厌长沙
江海扁舟客云山一衲僧相逢两无语若箇是南能
虽可忘忧矣其如作病何淋漓满襟袖更发楚狂歌
细雨桃花水轻鸥逆浪飞风头阻归棹坐睡倚蓑衣
云物阴寂历竹木寒青苍水冷鹭鸶立烟月愁昏黄
晚日催弦管春风入绮罗杏花如有意偏落舞衫多
泪滴珠难尽容殊玉易销傥随明月去莫道夢魂遥
擡镜仍嫌重更衣又怕寒宵分未归帐半睡待郎看
澹月照中庭海棠花自落独立俯闲阶风动秋千索
雨后碧苔院霜来红叶楼闲阶上斜日鹦鹉伴人愁
酒力滋睡眸卤莽闻街鼓欲明天更寒东风打窗雨
罗幕生春寒绣窗愁未眠南湖一夜雨应湿采莲船
愿结交加夢因倾潋滟尊醒来情绪恶帘外正黄昏
氤氲帐裏香薄薄睡时妆长吁解罗带怯见上空牀
楼上澹山横楼前沟水清怜山又怜水两处总牵情
溪边花满枝百鸟带香飞下有一白鹭日斜翘石矶
染亦不可成画亦不可得苌弘未死时应无此颜色
目极家山远身拘禁苑深烟霄慙暮齿麋鹿媿初心
秋雨空山夜非君不此来高于剡溪雪一棹到门回
隐隐隔千里巍巍知几重平时未能去夢断一声钟
终日冲奔浪何年坠乱风谢公堪入咏目极在云中
万卉春风度繁花夏景长馆娃人尽醉西子始新妆
大海波涛浅小人方寸深海枯终见底人死不知心
朝喜花艳春暮悲花委尘不悲花落早悲妾似花身
五里复五里去时无住时日将家渐远犹恨马行迟
茅屋深湾裏钓船横竹门经营衣食外犹得弄儿孙
亢阳今已久嘉雨自云倾一点不斜去极多时下成
闻莺才觉晓闭户已知晴一带窗间月斜穿枕上生
乱世时偏促阴天日易昏无言搔白首憔悴倚东门
养尔逢多难常忧学已迟辟强爲上相何必待从师
莫恨红裙破休嫌白屋低请看京与洛谁在旧香闺
夢觉笙歌散空堂寂寞秋更闻城角弄烟雨不胜愁
井邑斜连北蓬瀛直倚东秋高岩溜白日上海波红
对酒何曾醉寻僧未觉闲无人不惆怅终日见南山
一片寒塘水寻常立鹭鸶主人贫爱客沽酒往吟诗
碧嶂猿啼夜新秋雨霁天谁人爱明月露坐洞庭船
泽国多芳草年年长自春应从屈平后更苦不归人
北阙新王业东城入羽书秋风满林起谁道有鲈鱼
惜别远相送却成惆怅多独归回首处争那暮山何
倾酒向涟漪乘流欲去时寸心同尺璧投此报冯夷
江曲全萦楚云飞半自秦岘山回首望如别故乡人
浦烟含夜色冷日转秋旻自有沉碑在清光不照人
楚岸云空合楚城人不来祗今谁善舞莫恨废章台
行背青山郭吟当白露秋风流无屈宋空咏古荆州
晚来渔父喜网重欲收迟恐有长江使金钱愿赎龟
去指龙沙路徒悬象阙心夜凉无远夢不爲偶闻砧
雾云疎有叶雨浪细无花稳放扁舟去江天自有涯
好日当秋半层波动旅肠已行千里外谁与共秋光
润色非东里官曹更建章宦游难自定来唤棹船郎
夜江清未晓徒惜月光沉不是因行乐堪伤老大心
翳日多乔木维舟取束薪静听江叟语尽是厌兵人
箭漏日初短汀烟草未衰雨余虽更绿不是采苹时
山雨夜来涨喜鱼跳满江岸沙平欲尽垂蓼入船窗
渚边新雁下舟上独凄凉俱是南来客怜君缀一行
云密连江暗风斜着物鸣一杯真战将笑尔作愁兵
柳拂斜开路篱边数户村可能还有意不掩向江门
不识相如渴徒吟子美诗江清惟独看心外更谁知
牵路沿江狭沙崩岸不平尽知行处险谁肯载时轻
憔悴异灵均非谗作逐臣如逢渔父问未是独醒人
水含秋夜静云带夕阳高诗癖非吾病何妨吮短豪
带舟维古岸还似阻西陵箕伯无多怒回头讵不能
秋云久无雨江燕社犹飞却笑舟中客今年未得归
帆翅初张处云鹏怒翼同莫愁千里路自有到来风
佳节虽逢菊浮生正似萍故山何处望荒岸小长亭
月下江流静村荒人语稀鹭鸳虽有伴仍共影双飞
斗转月未落舟行夜已深有村知不远风便数声砧
棹惊沙鸟迅飞溅夕阳波不顾鱼多处应防一目罗
行到楚江岸苍茫人正迷秪如秦塞远格磔鹧鸪啼
渐觉江天远难逢故国书可能无往事空食鼎中鱼
岸草连荒色村声乐稔年晚晴贪获稻闲却采菱船
滩浅多游鹭江清易见鱼怪来吟未足秋物欠红蕖
蛩响依沙草萤飞透水烟夜凉谁咏史空泊运租船
睡稳叶舟轻风微浪不惊人居芦苇岸终夜动秋声
自念平生意曾期一郡符可知因谪宦斑鬓入江湖
水天凉夜月不是少清光好景随人物秦淮忆建康
古来多思客摇落恨江潭今日秋风至萧疎过沔南
映竹疑村好穿芦觉渚幽渐安无旷土姜芋当农收
烟渚复烟渚画屏休画屏引愁天末去数点暮山青
秋风动客心寂寂不成吟飞上危樯立莺啼报好音
见底高秋水开怀万里天旅吟还有伴沙柳数枝蝉
九日自佳节扁舟无一杯曹园旧罇酒戏马忆高台
兵火有余烬贫村才数家无人争晓渡残月下寒沙
渚禽菱芡足不向稻粱争静宿凉湾月应无失侣声
轻云未扑霜树杪橘初黄行是知名物过风过水香
土旷深耕少江平远钓多平生皆弃本金革竟如何
海月非常物等闲不可寻披沙应有地浅处定无金
风晚冷飕飕芦花已白头旧来红叶寺堪忆玉京秋
渺渺望天涯清涟浸赤霞难逢星汉使乌鹊日乘槎
风好来无阵云开去有踪钓歌无远近应喜罢艨艟
吴疆连楚甸楚俗异吴乡谩把罇中物无人啄蟹黄
岸绿野烟远江红斜照微撑开小渔艇应到月明归
雨余江始涨漾漾见流薪曾叹河中木斯言忆古人
垂露晚犹浓清风不易逢涉江虽已晚高树搴芙蓉
乘舟维夏口烟野独行时不见头陀寺空怀幼妇碑
晚泊武昌岸津亭疎柳风数株曾手植好事忆陶公
舟航依浦定星斗满江寒若比阴霾日何妨夜未阑
近戍离金落孤岑望火门惟将知命意潇洒向干坤
丛菊生堤上此花长后时有人还采掇何必在春期
景夕残霞落秋寒细雨晴短缨何用濯舟在月中行
堤坏漏江水地坳成野塘晚荷人不折留取作秋香
左宦终何路摅怀亦自宽襞笺嘲白鹭无意喻枭鸾
楼空人不归云白去时衣黄鹤无心下长应笑令威
白帝朝惊浪阳台暮映云等闲生险易世路秪如君
橹慢生轻浪帆虚带白云客船虽狭小容得瘦将军
静看秋江水风微浪渐平人间驰竞处尘土自波成
风借帆方疾风回棹却迟较量人世事不校一毫厘
咫尺愁风雨匡庐不可登秪疑云雾窟犹有六朝僧
江草何多思冬青尚满洲谁能惊鵩鸟作赋爲沙鸥
幸有烟波兴宁辞笔砚劳缘情无怨刺却似反离骚
沙上独行时高吟到楚词难将垂岸蓼盈把当江蓠
秋寒鹰隼健逐雀下云空知是江湖客无心击塞鸿
幽怀念烟水长恨隔龙沙今日滕王阁分明见落霞
江流何渺渺怀古独依依渔父非贤者芦中但有矶
风雨正甘寝云霓忽晓晴放歌虽自遣一岁又峥嵘
幽思正迟迟沙边濯弄时自怜非博物犹未识凫葵
曾有烟波客能歌西塞山落花惟待月一钓紫菱湾
千顷水纹细一拳岚影孤君山寒树绿曾过洞庭湖
光阔重湖水低斜远雁行未曾无兴咏多谢沉东阳
晚菊绕江垒忽如开古屏莫言时节过白日有余馨
日落长亭晚山门步障青可怜无酒分处处有旗亭
远岸无行树经霜有伴红停船搜好句题叶赠江枫
身世比行舟无风亦暂休敢言终破浪惟愿稳乘流
数亩苍苔石烟蒙鹤卵洲定因词客遇名字始风流
兴闲停桂楫路好过松门不负佳山水还开酒一樽
短檝休敲桂孤根自驻萍自怜非劒气空向斗牛星
高浪如银屋江风一发时笔端降太白才大语终奇
细竹渔家路晴阳看结罾喜来邀客坐分与折腰菱
平湖五百里江水想通波不奈扁舟去其如决计何
数逢云断处去岸映高山身到章江日应犹未得闲
一湾斜照水三版顺风船未敢相邀钓劳生只自怜
江雨正霏微江村晚渡稀何曾妨钓艇更待得鱼归
新野旧楼名浔阳胜赏情照人长一色江月共凄清
愿饮西江水那吟北渚愁莫教留滞迹远比蔡昭侯
湖口分江水东流独有情常时好风物谁伴谢宣城
浔阳江畔菊应似古来秋爲问幽栖客吟时得酒不
高峯有佳号千尺倚寒风若使炉烟在犹应爲上公
万木已清霜江边村事忙故溪黄稻熟一夜夢中香
楚水苦萦回征帆落又开可缘非直路却有好风来
严妆垂玉筯妙舞对清风无复君王顾春来起渐慵
歌咽新翻曲香销旧赐衣陵园春雨暗不见六龙归
寒食月明雨落花香满泥佳人持锦字无雁寄辽西
欲剪宜春字春寒入剪刀辽阳在何处莫望寄征袍
寻僧已寂寞林下锁山房松竹虽无语牵衣借晚凉
雨足高田白披蓑半夜耕人牛力俱尽东方殊未明
月上随人意人闲月更清朱楼高百尺不见到天明
槿花不见夕一日一回新东风吹桃李须到明年春
宰嚭亡吴国西施陷恶名浣纱春水急似有不平声
故里琴樽侣相逢近腊梅江村买一醉破泪却成咍
牧竖持蓑笠逢人气傲然卧牛吹短笛耕却傍溪田
欲羡农家子秋新看刈禾苏秦无负郭六印又如何
江心秋月白起柁信潮行蛟龙化爲人半夜吹笛声
蛙声近过社农事忽已忙邻妇饷田归不见百花芳
日暮片帆落江村如有情独对沙上月满船人睡声
吴子爱桃李月色不到地明朝欲看花六宫人不睡
凉轩待月生暗裏萤飞出低回不称意蛙鸣乱清瑟
月色明如昼虫声入户多狂夫自不归满地无天河
银缸照残夢零泪沾粉臆洞房犹自寒何况关山北
花上断续雨江头来去风相思春欲尽未遣酒尊空
澹澹长江水悠悠远客情落花相与恨到地一无声
白鸟波上栖见人懒飞起爲有求鱼心不是恋江水
三月寒食时日色浓于酒落尽墙头花莺声隔原柳
独诏胡衣出天花落殿堂他人不敢妬垂泪向君王
少壮经勤苦衰年始浪游谁怜不龟手他处却封侯
宠极辞同辇恩深弃后宫自题秋扇后不敢怨春风
十载元正酒相欢意转深自量麋鹿分只合在山林
古树春风入阳和力太迟莫言生意尽更引万年枝
青春未得意见花却如讐路逢白面郎醉插花满头
满眼桃李花愁人如不见别有惜花人东风莫吹散
长安牡丹开绣毂辗晴雷若使花长在人应看不回
病起春已晚曳筇伤绿苔强攀庭树枝唤作花未开
病起绕庭除春泥黏屐齿如从万里来骨肉满面喜
清猨啼不住白水下来新八月莫爲客夜长愁杀人
长门春欲尽明月照花枝买得相如赋君恩不可移
圆光照一海远客在孤舟相忆无期见中宵独上楼
夜泊江门外欢声月裏楼明朝归去路犹隔洞庭秋
满地梨花白风吹碎月明大家寒食夜独贮望乡情
海燕频来去西人独滞留天边又相送肠断故园秋
珠箔映高柳美人红袖垂忽闻半天语不见上楼时
十二街如市红尘咽不开洒蹄骢马汗没处看花来
院似禅心静花如觉性圆自然知了义争肯学神仙
风回山火断朝落岸冰高名终埋不得骨任朽何妨
不独满池塘夢中佳句香春风有余力引上古城墙
当年歌舞时不说草离离今日歌舞尽满园秋露垂
三庚到秋伏偶来松槛立热少清风多开门放山入
三篱盖驰道风烈一无取时见牧牛童嗔牛吃禾黍
出山不得意谒帝值戈鋋岂料爲文日翻成用武年
一朵又一朵并开寒食时谁家不禁火总在此花枝
凌春帝子阁偶眺日移西浪势平花坞帆阴上柳堤
一种灵苗异天然体性虚叶如斜界纸心似倒抽书
人莫嫌山小僧还爱寺灵殿高神气力龙活客丹青
东园宫草绿上下飞相逐君恩不禁春昨夜花中宿
种荷玉盆裏不及沟中水养雉黄金笼见草心先喜
春泪烂罗绮泣声抽恨多莫滴芙蓉池愁伤连蔕荷
一朵花叶飞一枝花光彩美人惜花心但愿春长在
貌高清入骨帝里旧临坛出语经相似行心佛证安
潺潺伊洛河寂寞少恩波銮驾久不幸洛阳春草多
阴阴亭际间相顾惨离颜一片云飞去嵯峨空魏山
莫问古宫名古宫空有城惟应东去水不改旧时声
远天明月出照此谁家楼上有罗衣裳凉风吹不休
南溪有仙涧咫尺非人间泠泠松风下日暮空苍山
泪干红落脸心尽白垂头自此方知怨从来岂信愁
无语与花别细看枝上红明年又相见还恐是愁中
两京作筋卖五溪无人采夷夏虽有殊气味都不改
小山压大山大山全无力羞见故乡人从此投外国
青鸟衔葡萄飞上金井栏美人恐惊去不敢卷帘看
金陵已去国铜梁忽背飞失路远相送他乡何日归
灵关九折险蜀道二星遥乘槎若有便希泛广陵潮
早秋惊叶落飘零似客心翻飞未肯下犹言惜故林
幻生还幻灭大幻莫过身安心自有处求人无有人
淼淼三江水悠悠五岭关雁飞犹不度人去若爲还
燕山窦十郎教子有义方灵椿一株老丹桂五枝芳
迎风啸未已和雨落谷谷千枝与万枝不如一竿竹
欲上祝融峰先登古石桥凿开巇崄处取路到丹霄
江畔送行人千山生暮氛谢安团扇上爲画敬亭云
司空犹不作那敢作司徒幸有山翁号如何不见呼
寒烛照清夜笙歌隔藓墙一从飞燕入便不见君王
关河月未晓行子心已急佳人无一言独背残灯泣
归鸟入平野寒云在远村徒令睇望久不复见王孙
惭老将谁托劳生每自慙何当重携手风雨满江南
胡笳闻欲死汉月望还生日华离碧海云影散青霄
石城古岸头一望思悠悠几许六朝事不禁江水流
街鼓侵人急西倾日欲斜黄泉无旅店今夜宿谁家
大尧登宝位麟凤焕宸居海曲沾恩泽还生比目鱼
生值揖逊历长歌东南春钓鳌年三十未见天子巡
轩辕承化日羣凤戏池台大朴衰丧后仲尼生不来
大道归孟门萧兰日争长想得巢居时碧江应无浪
矻矻蓬舍下慕君麒麟阁笑杀王子乔寥天乘白鹤
杳杳巫峡云悠悠汉江水愁杀几少年春风相忆地
吴洲采芳客桂棹木兰船日晚欲有寄裴回春风前
仙家风景晏浮世年华速邂逅汉武时蟠桃海东熟
南国珊瑚树好裁天马鞭鱼龙不解语海曲空婵娟
周穆恣游幸横天驱八龙宁知泰山下日日望登封
秦国饶罗网中原绝麟凤万乘巡海回鲍鱼空相送
秦家无庙略遮虏续长城万姓陇头死中原荆棘生
秦作东海桥中州鬼辛苦纵得跨蓬莱羣仙亦飞去
隋炀弃中国龙舟巡海涯春风广陵苑不见秦宫花
范子相句践灭吴成大勳虽然五湖去终媿磻溪云
麟凤识翔蛰圣贤明卷舒哀哉嵇叔夜智不及鶢鶋
战地三尺骨将军一身贵自古若吊冤落花少于泪
楚国千里旱土龙日已多九谷竟枯死好云闲嵯峨
汉家三殿色恩泽若飘风今日黄金屋明朝长信宫
南园杏花发北渚梅花落吴女妒西施容华日消铄
山鸡理毛羽自言胜乌鸢一朝逢鸑鷟羞死南海边
秦家卷衣贵本是倡家子金殿一承恩貂蝉满乡里
魏宫薛家女秀色倾三殿武帝鼎湖归一身似秋扇
婵娟越机裏织得双栖凤慰此殊世花金梭忽停弄
学古三十载犹依白云居每覽班超传令人慵读书
雄剑久濩落夜吟秋风起不是懒爲龙此非延平水
朝爲杨柳色暮作芙蓉好春风若有情江山相逐老
景龙临太极五凤当庭舞谁信壁间梭升天作云雨
曾夢诸侯笑康囚议脱枷千根池底藕一朵火中花
芳草温阳客归心浙水西临风青桂檝几日白苹溪
欲唱玄云曲知音复谁是采掇情未来临池画春水
恩酬期必报岂是輙轻生神劒冲霄去谁爲平不平
警露精神异冲天羽翼新千年一归日谁识令威身
翠色晴来近长亭路去遥无人折烟缕落日拂溪桥
颜色尤难近馨香不易通朱门金锁隔空使怨春风
竞爱松筠翠皆怜桃李芳如求济世广桑柘愿商量
征赋常登限名山管最多吏闲民讼少时得访烟萝
绿藓深迎步红霞烂满衣洞天应不远鸾鹤向人飞
茅许仙踪在烟霞一境清夷希何许叩松径月空明
维舟登野岸因访故人居乱后知何处荆榛匝弊庐
欲问当年事耕人都不知空余堤上柳依旧自垂丝
羣木方憎雪开花长在先流莺与舞蝶不见许因缘
年年二月暮散乱杂飞花雨过微风起狂飘千万家
一种和风至千花未放妍草心并柳眼长是被恩先
阴去爲膏泽晴来媚晓空无心亦无滞舒卷在东风
日觉儒风薄谁将霸道羞乱臣无所惧何用读春秋
散诞爱山客凄凉怀古心寒风天阙晚尽日倚轩吟
松节凌霜久蓬根逐吹频羣生各有性桃李但争春
掩霭愚公谷萧寥羽客家俗人知处所应爲有桃花
莫折红芳树但知尽意看狂风幸无意那忍折教残
朝日城南路旌旗照绿芜使君何处去桑下觅罗敷
事与年俱往情将分共深莫惊容鬓改只是旧时心
暂别劳相送佳期愿莫违朱颜不须老留取待郎归
拂匣收珠佩回灯拭薄妆莫嫌春夜短匹似楚襄王
岭外春过半途中火又新殷勤清远峡留恋北归人
簪组非无累园林未是归世喧长不到何必故山薇
小舫行乘月高斋卧看山退公聊自足争敢望长闲
跂石仍临水披襟复挂冠机心忘未得棊局与鱼竿
劲节生宫苑虚心奉豫游自然名价重不羡渭川侯
细韵风中远寒青雪后浓繁阴堪避雨効用待东封
碧草垂低岸东风起细波横汾从游宴何谢到天河
昨朝才解冻今日又开花帝力无人识谁知玩物华
细丽披金彩氛氲散远馨泛杯频奉赐缘解制颓龄
旌旗赴天台溪山晓色开万家悲更喜迎佛送如来
江枫自蓊郁不竞松筠力一叶落渔家残阳带秋色
自从君去夜锦幌孤兰麝欹枕对银缸秦筝绿窗下
暧暧村烟暮牧童出深坞骑牛不顾人吹笛寻山去
昨日方髽髻如今满颔髯紫阁无心恋青山有意潜
似玉来投狱抛家去就枷可怜两片木夹却一枝花
叶似新蒲绿身如乱锦缠任君千度剥意气自冲天
新霜染枫叶皎月借芦花废宅寒塘水荒坟宿草烟
中剑斫耳缺被箭射胛过爲将须有胆有胆即无贾
风起即千里风回翻问津沉思宦游者何啻使风人
两山鬬咽喉羣石矗牙齿行客无限怨横吞一江水
渡水采桑归蚕老催上机扎扎得盈尺轻素何人衣
采桑知蚕饥投梭惜夜迟谁夸罗绮丛新画学月眉
渡溪溪水急水溅罗衣湿日暮犹未归盈盈水边立
素律铄欲脆青女妒复稀月冷天风吹叶叶干红飞
拂拂生残晖层层如裂绯天风翦成片疑作仙人衣
巴江江水色一带浓蓝碧仙女瑟瑟衣风梭晚来织
塞日穿痕断边鸿背影飞缥缈浮黄屋阴沉护御衣
一朝入紫宫万古遗芳尘至今溪边花不敢娇青春
海色连四明仙舟去容易天籍岂輙问不是卑朝士
打起黄莺儿莫教枝上啼啼时惊妾夢不得到辽西
丹籍生涯浅黄泉归路深不及江陵树千秋长作林
丝传园客意曲奏楚妃情罕有知音者空劳流水声
二八如同雪三春类早花分行向烛转一种逐风斜
秋至皆零落凌波独吐红托根方得所未肯即随风
向晚小乘游朝来新上头从来许长袖未有客难留
零落多依草芳香散着人低檐一枝在犹占满堂春
徒闻管弦切不见舞腰回赖有歌梁合尘飞一半来
花寒未聚蝶色艳已惊人悬知陌上柳应妒手中春
峄阳桐半死延津劒一沉如何宿昔内空负百年心
画阁余寒在新年旧燕归梅花犹带雪未得试春衣
荷叶罩芙蓉圆青映嫩红佳人南陌上翠盖立春风
归来无所利骨肉亦不喜黄犬却有情当门卧摇尾
江畔送行人千山生暮氛谢安团扇上爲画敬亭云
石室寒飙警孙枝雅器裁坐来山水操弦断吊尘埃
系榄石城下恣吟怀暂开江人桡艇子将谓莫愁来
九十九冈遥天寒雪未消羸童牵瘦马不敢过危桥
驻马高溪侧旅人千里情雁山山下水还作此泉声
恨苦泪不落耿然东北心空囊与瘦马羁绁意应深
纵步不知远夕阳犹未回好花随处发流水趂人来
闽越曾爲塞将军旧置营我歌空感慨西北望神京
自从别銮殿长门几度春不知金屋裏更贮若爲人
踟蹰下山妇共申别离久爲问织缣人何必长相守
轮如明月尽罗似薄云穿无由重掩笑分在秋风前
万事皆零落平生不可思惟余酒中趣不减少年时
烛与人相似通宵遽白煎不应须下泪祗是爲人然
罗敷初总髻蕙芳正娇小月落始归船春眠恒着晓
何处期郎游小苑花台间相忆不可见且复乘月还
别前花照路别后露垂叶歌舞须及时如何坐悲妾
碧玉上官妓出入千花林珠被玳瑁牀感郎情意深
洛浦风流雪阳台朝暮云闻琴不肯听似妒卓文君
君爲河边草逢春心剩生妾如台上镜得照始分明
自君之出矣梁尘静不飞思君如满月夜夜减容辉
自君之出矣宝镜爲谁明思君如陇水常闻呜咽声
汉国山河在秦陵草树深暮云千里色无处不伤心
天若无雪霜青松不如草地若无山川何人重平道
一日天无风四溟波尽息人心风不吹波浪高百尺
狂风拔倒树树倒根已露上有数枝藤青青犹未悟
午醉醒来晚无人夢自惊夕阳如有意长傍小窗明
举意三江竭兴心四海枯南游李邕死北望宋珪殂
刺举官犹屈风谣政已成行看换龟组奏最谒承明
穷通皆是运荣辱岂关身不愿门前客看时逢故人
意气青云裏爽朗烟霞外不羡一囊钱唯重心襟会
欲啭声犹涩将飞羽未调高风不借便何处得迁乔
荒郊昨夜雪羸马又须行四顾无人迹鸡鸣第一声
季子让社稷又能听国风宁知千载后苹藻冷祠宫
拂尘开按匣何事独颦眉古调俗不乐正声君自知
魏王铜雀妓日暮管弦清一见西陵树心悲舞不成
夢裏君王近宫中河汉高秋风能再热团扇不辞劳
迤逦清居台连延白云外侧聆天上语下视飞鸟背
宝台侵汉远金地接霞高何必游天外忻此契卢敖
绿叶红英遍仙经自讨论偶移岩畔菊锄断白云根
托根虽异所飘叶早相依因风若有便更共入云飞
青鹢苦幽独隔江相对稀夜寒芦叶雨空作一声归
汾桂秋水阔宛似到阊门惆怅江湖思惟将南客论
城外升山寺城中望宛然及登无半日欲到已经年
去国投兹土编茅隐旧踪年年秋水上独对数株松
北斗七星高哥舒夜带刀至今窥牧马不敢过临洮
偶来松树下高枕石头眠山中无历日寒尽不知年
静居青嶂裏高啸紫烟中尘世连仙界琼田前路通
羡君初拜职嗟我独无名且是正员尉全胜兼试卿
石沉辽海阔劒别楚山长会合知无日离心满夕阳
雨滴空堦晓无心换夕香井梧花落尽一半在银床
寒花护月色坠叶占风音兹夕无尘虑高云共片心
野坐分苔席山行绕菊丛云衣惹不破秋色望来空
冰溪时咽绝风枥方轩举此处不断肠定知无断处
沙鸟浮还没山云断复连棹穿波底月船压水中天
瀑溜闻窗外晴风逼座间挂冠徒有意芳桂杳难攀
莲衣宜着雨竹锡好随云见鹤还应养逢鸥自作羣
扫叶随风便浇花趁日阴闲云生不雨病叶落非秋
旧宠悲秋扇新恩寄早春聊题一片叶将寄接流人
一入深宫裏无由得见春题诗花叶上寄与接流人
流水何太急深宫尽日闲殷勤谢红叶好去到人间
玉烛制袍夜金刀呵手裁锁寄千里客锁心终不开
已漏风声罢绳持也不禁一从经落后无复有贞心
别路云初起离亭叶正飞所嗟人异雁不作一行归
我壻去重湖临窗泣血书殷勤凭燕翼寄与薄情夫
路扫饥寒迹天哀志气人休零离别泪携手入西秦
畴昔鸳鸯侣朱门贺客多如今无此事好去莫相过
昨夜巫山中失却阳台女朝来香阁裏独伴楚王语
昔别容如玉今来鬓若丝泪痕应共见肠断阿谁知
日月金轮动旃檀碧树秋塔分鸿雁翅钟挂凤凰楼
平生偏好酒劳尔劝吾餐但得杯中满时光度不难
溶溶溪口云才向溪中吐不复归溪中还作溪中雨
此君临此池枝低水相近碧色绿波中日日流不尽
沙头一水禽鼓翼扬清音只待高风便非无云汉心
绿影竞扶疎红姿相照灼不学桃李花乱向春风落
侬既剪云鬟郎亦分丝发觅向无人处绾作同心结
夜夜不成寐拥被啼终夕郎不信侬时但看枕上迹
何时得成匹离恨不复牵金针刺菡萏夜夜得见莲
相逢逐凉候黄花忽复香颦眉腊月露愁杀未成霜
明窗弄玉指指甲如水晶翦之特寄郎聊当携手行
寄语闺中娘颜色不常好含笑对棘实欢娱须是枣
良会终有时劝郎莫得怒姜蘖畏春蚕要绵须辛苦
醉夢幸逢郎无奈乌哑哑中山如有酒敢借千金价
信使无虚日玉酝寄盈觥一年一日雨底事太多晴
绣房拟会郎四窗日离离手自施屏障恐有女伴窥
相思百余日相见苦无期褰裳摘藕花要莲敢恨池
金盆盥素手焚香诵普门来生何所愿与郎爲一身
花池多芳水玉杯挹赠郎避人藏袖裏湿却素罗裳
感郎金针赠欲报物俱轻一双连素缕与郎聊定情
寒风响枯木通夕不得卧早起遣问郎昨宵何以过
得郎日嗣音令人不可覩熊胆磨作墨书来字字苦
轻巾手自制颜色烂含桃先怀侬袖裏然后约郎腰
侬赠绿丝衣郎遗玉钩子即欲系侬心侬思着郎体
待月西厢下迎风户半开拂墙花影动疑是玉人来
弃置今何道当时且自亲还将旧来意怜取眼前人
金刀翦紫绒与郎作轻履愿化双仙凫飞来入闺裏
可惜春时节依前独自游无端两行泪长只对花流
谁家少年儿心中暗自欺不道终不可可即恐郎知
白露湿庭砌皓月临前轩此时去留恨含思独无言
春来南雁归日去西蚕远妾思粉何极客游殊未返
脉脉长摅气微微不离心叩头从此去烦恼阿谁禁
天汉凉秋夜澄澄一镜明山空猨屡啸林静鹊频惊
年年人自老日日水东流庭芳自摇落永念结中肠
黄鸟翻红树青牛卧绿苔渚宫歌舞地轻雾锁楼台
天汉凉秋夜澄澄一镜明山空猨屡啸林静鹤频惊
红叶醉秋色碧溪弹夜弦佳期不可再风雨杳如年
珠帘半牀月青竹满林风何事今宵景无人解语同
不喜秦淮水生憎江上船载儿夫壻去经岁又经年
借问东园柳枯来得几年自无枝叶分莫怨太阳偏
莫作商人妇金钗当卜钱朝朝江口望错认几人船
那年离别日只道住桐庐桐庐人不见今得广州书
昨日胜今日今年老去年黄河清有日白发黑无缘
昨日北风寒牵船浦裏安潮来打榄断摇橹始知难
气余三五喘花剩两三枝话别一尊酒相邀无后期
日下西塞山南来洞庭客晴空白鸟度万里秋光碧
花开不同赏花落不同悲欲问相思处花开花落时
览草结同心将以遗知音春愁正断绝春鸟复哀吟
风花日将老佳期犹渺渺不结同心人空结同心草
那堪花满枝翻作两相思玉筯垂朝镜春风知不知
许厕高斋唱涓泉定不如可怜谯记室流水满禅居
猎蕙微风远飘弦唳一声林梢鸣淅沥松径夜凄清
魄依钩样小扇逐汉机团细影将圆质人间几处看
露涤清音远风吹数叶齐声声似相接各在一枝栖
双栖绿池上朝暮共飞还更忆将雏日同心莲叶间
绿英满香砌两两鸳鸯小但娱春日长不管秋风早
闻道边城苦今来到始知羞将门下曲唱与陇头儿
黠虏犹违命烽烟直北愁却教严谴妾不敢向松州
尺素如残雪结爲双鲤鱼欲知心裏事看取腹中书
百尺井栏上数株桃已红念君辽海北抛妾宋家东
吾心似秋月碧潭清皎洁无物堪比伦教我如何说
碧涧泉水清寒山月华白默知神自明观空境逾寂
瞋是心中火能烧功德林欲行菩萨道忍辱护真心
闲自访高僧烟山万万层师亲指归路月挂一轮灯
闲游华顶上日朗昼光辉四顾晴空裏白云同鹤飞
多少天台人不识寒山子莫知真意度唤作闲言语
身着空花衣足蹑龟毛履手把兔角弓拟射无明鬼
沙门不持戒道士不服药自古多少贤尽在青山脚
家有寒山诗胜汝看经卷书放屏风上时时看一徧
嗟见世间人永劫在迷津不省这箇意修行徒苦辛
本来无一物亦无尘可拂若能了达此不用坐兀兀
羊皮赎去士马革歛还尸天下方无事孝廉非哭时
去住俱爲客分悲损性情共作无期别谁能访死生
我行之数万愁绪百重思那教六尺影独步五天陲
上将可陵师匹士志难移如论惜短命何得满长只
衆美仍罗列羣英已古今也知生死分那得不伤心
苦见人间世思归洞裏天纵令山鸟语不废野人眠
垂涕凭回信爲语柳园人情知独难守又是一阳春
天台衆峯外华顶当寒空有时半不见崔嵬在云中
古墓石棱棱寒云晚景凝空悲虎溪月不见雁门僧
极目观前境寂寞无一人回头看后底影亦不随身
十方同聚会个个学无爲此是选佛场心空及第归
西塞长云尽南湖片月斜漾舟人不见卧入武陵花
一见嵩山老吾生恨太迟问君年几许曾出上皇时
不住东林寺云泉处处行近臣那得识禅客本无名
未到无爲岸空怜不系舟东山白云意岁晚尚悠悠
山僧虽不饮酤酒引陶潜此意无人别多爲俗士嫌
峰色秋天见松声静夜闻影孤长不出行道在寒云
只将陶与谢终日可忘情不欲多相识逢人懒道名
山僧不厌野才子会须狂何处销君兴春风摆绿杨
汉家仪礼盛名教出诸颜更见尚书后能文在子山
常爱西林寺池中月出时芭蕉一片叶书取寄吾师
欹枕听寒更寒更发还住一夜千万声几声到君处
山顶东西寺江中旦暮潮归心不可到松路在青霄
九日山僧院东篱菊也黄俗人多泛酒谁解助茶香
不意入前溪爱溪从错落清清鉴不足非是深难度
我欲长生夢无心解伤别千里万里心只似眼前月
欲问采灵药如何学无生爱鹤颇似君且非求仙情
清浅白沙滩绿蒲尚堪把家住水东西浣纱明月下
夜夜忆故人长教山月待今宵故人至山月知何在
人生分已定富贵岂妄来不见海底泥飞上成尘埃
西底空流水东垣但聚云最伤梅岭望花雪正纷纷
不惯人间别多应忘别时逢山又逢水只畏却来迟
常随山上下忽限江南北共是忘情人何繇肯相忆
林杪不可分水步遥难辨一片山翠边依稀见村远
疎阴花不动片景松梢度夏日旧来长佳游何易暮
谁高齐公子泣听雍门琴死且何足伤殊非达人心
独高庭中鹤意远贵氛埃有时青冥游顾我还下来
白云琅玕色一片生虚无此物若无心若何卷还舒
乐禅心似荡吾道不相妨独悟歌还笑谁言老更狂
偶然寂无喧吾了心性源可嫌虫食木不笑鸟能言
虏语嫌不学胡音从不翻说禅颠倒是乐杀金王孙
真隐须无矫忘名要似愚只将两条事空却汉潜夫
天公何时有谈者皆不经谁道贤人死今爲傅说星
吾道本无我未曾嫌世人如今到城市弥觉此心真
春歌已寂寂古水自涓涓徒误时人辈伤心作逝川
乞我百万金封我异姓王不如独悟时大笑放清狂
天女来相试将花欲染衣禅心竟不起还捧旧花归
野外有一人独立无四隣彼见是我身我见是彼身
花开满树红花落万枝空唯余一孕在明日定随风
古冢密于草新坟侵官道城外无闲地城中人又老
爲忆南游人移家大堤住千帆万帆来尽过门前去
多求待心足未足旋倾覆明知贪者心求荣不求辱
路逢一老翁两鬓白如雪一里二里行四回五回歇
自拳五色裘迸入他人宅却捉苍头奴玉鞭打一百
面白如削玉猖狂曲江曲马上黄金鞍适来新赌得
夢到海中山入箇白银宅逢见一道士称是李八伯
三四仙女儿身着瑟瑟衣手把明月珠打落金色梨
车渠地无尘行至瑶池滨森森椿树下白龙来嗅人
我有一端绮花彩鸾凤羣佳人金错刀何似裁此文
撑船碧江上春日何迟迟汀花最深处拾得鸳鸯儿
渔父无忧苦水仙亦何别眠在绿苇边不知钓筒发
樵叟无忧苦地仙亦何别茆屋岸花中弄孙头似雪
扣舷得新诗茶煮桃花水㠔㠔数片帆去去殊未已
仁政无不及乳獭将子行谁家苦竹林中有读书声
山花雨打尽满地如烂锦远寻鹧鸪雏拾得一团蕈
大牛苦耕田乳犊望似泣万事皆天意绿草头蕺蕺
斜阳射破冢髑髅半出地不知谁氏子犹自作意气
荒岸烧未死白云癡不动极目无人行浪打取鱼笼
霜月夜裴回楼中羌笛催晓风吹不尽江上落残梅
夜雨山草湿爽籁杂枯木闲吟笁仙偈清绝过于玉
落日碧江静莲唱清且闲更寻花发处借月过前湾
昨夜楚钟鸣飞霜下楚城定知迁客鬓先向鉴中生
高步南山南高歌北山北数载买柑橙山资近又足
洁白虽堪爱腥膻不那何到头从所欲还汝旧沧波
君到香山寺探幽莫损神且寻风雅主细看乐天真
一水绕孤岛闲门掩春草曾无长者辙枉此问衰老
祗爱满我腹争如满害身到头须扑破却散与他人
春风有何情旦暮来林园不问桃李主吹落红无言
故园归未得此日意何伤独坐水边草水流春日长
云鹤性孤单争堪名利关衔恩虽入国辞命却归山
镜湖中有月处士后无人荻笋抽高节鲈鱼跃老鳞
山上天将近人间路渐遥谁当云裏见知欲渡仙桥
嵯峨山上石岁岁色长新若使尽成宝谁爲知己人
徐徐东海出渐渐上天衢此夜一轮满清光何处无
枕有思乡泪门无问疾人尘埋牀下履风动架头巾
寺隔残潮去采药过泉声林塘秋半宿风雨夜深来
去岁无田种今春乏酒材从他花鸟笑佯醉卧楼台
下调无人睬高心又被瞋不知时俗意教我若爲人
入市非求利过朝不爲名有时随俗物相伴且营营
遮莫冬冬动须倾满满杯金吾如借问但道玉山颓
照水冰如鉴扫雪玉爲尘何须问今古便是上皇人
平昔同邑里经年不相思今日成远别相对心凄其
人惊此路险我爱山前深犹恐佳趣尽欲行且沉吟
故人住南郭邀我对芳樽欢畅日云暮不知城市喧
美人梳洗时满头间珠翠岂知两片云戴却数乡税
素面已云妖更着花钿饰脸横一寸波浸破吴王国
美人梳洗时满头间珠翠岂知两片云戴却数乡税
一粒红稻饭几滴牛颔血珊瑚枝下人衔杯吐不歇
素面已云妖更着花钿餙脸横一寸波浸破吴王国
华州回道人来到岳阳城别我游何处秋空一劒横
少饮欺心酒休贪不义财福因慈善得祸向巧奸来
宫门一闲入临水凭栏立无人知我来朱顶鹤声急
风软景和煦异香馥林塘登高一长望信美非吾乡
燕市人皆去函关马不归若逢山下鬼环上系罗衣
得饮摅公酒复登摅公舟便得神体清超遥旷无忧
世有无穷事生知遂百春问程方外路宜是上清人
露下瑶簪湿云生石室寒星坛鸾鹤舞丹竈虎龙蟠
琴弹碧玉调药链白朱砂解酝顷刻酒能开非时花
愁见唱阳春令人离肠结郎去未归家柳自飘香雪
常欲栖山岛闲眠玉洞寒丹哥时引舞来去跨云鸾
玉幢亘碧虚此乃真人居裴回仍未进邪省犹难除
日落烟水黯骊珠色岂昏寒光射万里霜缟遍千门
玉魄东方开嫦娥逐影来洗心兼涤目怳若游春台
清波滔碧天乌藏黯黮连二仪不辨处忽吐清光圆
无事到扬州相携上酒楼药囊爲赠别千载更何求
清秋无所事乘露出遥天凭杖樵人语相期白永年
酒尽君莫沽壶倾我当发城市多嚣尘还山弄明月
此响非俗响心知是灵仙不曾离耳裏高下如秋蝉
入夜声则厉在昼声则微神灵斥衆恶与我作风威
妙响无住时昼夜常轮回那是偶然事上界特使来
何以辨灵应事须得梯媒自从灵响降如有真人来
存念长在心展转无停音可怜清爽夜静听秋蝉吟
彩云入帝乡白鹤又回翔久留深不可蓬岛路遐长
空爱长生术不是长生人今日洛川别可惜洞中春
人世徒纷扰其生似夢华谁言今昔裏俯首视云霞
几劫澄烦思今身仅小成誓将云外隐不向世间存
绰约离尘世从容上太清云衣无绽日鹤驾没遥程
华岳无三尺东瀛仅一杯入云骑彩凤歌舞上蓬莱
共作云山侣俱辞世界尘静思前日事抛却几年身
河汉虽云阔三秋尚有期情人终已矣良㑹更何时
朱阁临清溪琼宫衔紫房佳情期在此只是断人肠
人世将天上由来不可期谁知一回顾更作两相思
赠枕犹香泽啼衣尚泪痕玉颜霄汉裏空有往来魂
我本籍上清谪居游五岳以君无俗累来劝神仙学
葛洪还有妇王母亦有夫神仙尽灵匹君意合何如
君子既执迷无由达情素明月海山上秋风独归去
药苗不满笥又更上危巅回首归去路相将入翠烟
平生才不足立身信有余自叹无大故君子莫相疎
魍魉何曾见头旋即下神图他衫子段诈道大王嗔
乌乌在虚飞玄驹遂野依名今编户籍翠过叶生稀
三珠并一珠驴马没人驱岁月甲庚午中兴戊己土
海门连洞庭每去三千里十载一归来辛苦潇湘水
玉钗空中堕金钏色已歇独泣谢春风秋夜伤明月
我昔胜君昔君今胜我今荣华各异代何用苦追寻
秋径填黄叶寒摧露草根猨声一叫断客泪数重痕
我本邯郸士只役死河湄不得家人哭劳君行路悲
忽作无期别沉冥恨有余长安虽不远无信可传书
门依楚水岸身寄洋州馆望月独相思尘襟泪痕满
幽明虽异路平昔忝攻文欲知潜昧处山北两孤坟
虚虚复空空瞬息天地中假合成此像吾亦非吾躬
我有敌国讐无人可爲雪每至秦陇头游魂自呜咽
戚戚复戚戚秋堂百年色而我独茫茫荒郊遇寒食
秋月圆如镜秋风利似刀秋云轻比絮秋草细如毛
幽树高高影山花寂寂香山天遥历历山水急汤汤
赵壹能爲赋邹阳解献书可惜西江水不救辙中鱼
伟哉横海鳞壮矣垂天翼一旦失风水翻爲蝼蚁食
功遂侔昔人保退无智力既涉太行险兹路信难陟
陊江三十年潮打形骸朽家人都不知何处奠杯酒
莫问我姓名向君言亦空潮生沙骨冷魂魄悲秋风
我昔胜君昔君今胜我今人生一世事何用苦相侵
家住驿北路百里无四邻往来不相问寂寂山家春
南冈夜萧萧青松与白杨家人应有夢远客已无肠
白草寒露裏乱山明月中是夕苦吟罢寒烛与君同
冢上两竿竹风吹常袅袅下有百年人长眠不知晓
物类易迁变我行人不见珍重任彥思相别日已远
异国非所志烦劳殊清闲惊涛千万里无乃见钟山
不忿成故人掩涕每盈巾死生今有隔相见永无因
匣裏残妆粉留将与后人黄泉无用处恨作冢中尘
有意怀男女无情亦任君欲知肠断处明月照孤坟
不分殊幽显那堪异古今阴阳徒自隔聚散两难心
兰阶兔月斜银烛半含花自怜长夜客泉路以爲家
峄阳桐半死延津劒一沉如何宿昔内空负百年心
不得长相守青春夭蕣华旧游今永已泉路却爲家
平阳县中树久作广陵尘不意何郎至黄泉重见春
今闺久无主罗袂坐生尘愿作吹箫伴同爲骑凤人
朱轩下长路青草啓孤坟犹胜阳台上空看朝暮云
捻指环相思见环重相忆愿君永持翫循环无终极
河汉已倾斜神魂欲超越愿郎更回抱终天从此诀
分从幽显隔岂谓有佳期宁辞重重别所叹去何之
昔辞怀后会今别便终天新悲与旧恨千古闭穷泉
后期杳无约前恨已相寻别路无行信何因得寄心
石沉辽海阔剑别楚天长会合知无日离心满夕阳
黄帝上天时鼎湖元在兹七十二玉女化作黄金芝
岭上千峰秀江边细草春今逢浣纱石不见浣纱人
红树醉秋色碧溪弹夜弦佳期不可再风雨杳如年
卜得上峡日秋江风浪多巴陵一夜雨肠断木兰歌
楚水平如镜周回白鸟飞金陵几多地一去不知归
月落三株树日映九重天良夜欢宴罢暂别庚申年
自与浑家邻馨香遂满身无心好清静人用去灰尘
寒水停园沼秋池满败荷杜门穷典籍所得事今多
谁谓三才贵余观万化同心虚嫌蠹食年老怯狂风
色分蓝叶青声比磬中鸣七月初七夜吾当示汝形
舞镜争鸾彩临场定鹘拳正思仙仗日翘首仰楼前
养鬬形如木迎春质似泥信如风雨在何惮迹卑栖
爲脱田文难常怀纪渻恩欲知疎野态霜晓叫荒村
鸟鼠是家川周王昔猎贤一从离子卯应见海桑田
既食丈人粟又饱丈人刍今日相偿了永离三恶途
昔荷蒙恬惠寻遭仲叔投夫君不指使何处觅银鈎
学问从君有诗书自我传须知王逸少名价动千年
晓读云水静夜吟山月高焉能履虎尾岂用学牛刀
但得居林啸焉能当路蹲渡河何所适终是怯刘琨
无非悲宁戚终是怯庖丁若遇龚爲守蹄涔向北溟
可惜春时节依然独自游无端两行泪长只对花流
谁家少年儿心中暗自欺不道终不可可即恐郎知
神女得张硕文君遇长卿逢时两相得聊足慰多情
风波千里阔台榭半天高此兴将何比身知插羽毛
峰峦多秀色松桂足清声自有山林趣全忘城阙情
罗浮南海外昔日已闻之千里来游覽幽情我自知
虽共蒿兰伍南朝有宗祖莫打绿袍人空中且歌舞
堪怜木边土非儿不似女瘦马上高山登临何自苦
九登龙门山三饮太湖水毕竟不成龙命负张胡子
妾失鸳鸯伴君方萍梗游少年欢醉后只恐苦相留
心常名宦外终不耻狂游误入桃源裏仙家争肯留
鹊桥织女会也是不多时今日送君处羞言连理枝
但保同心结无劳织锦诗苏秦求富贵自有一回时
金殿不胜秋月斜石楼冷谁是相顾人褰帷吊孤影
彼见是忘忧此看同腐草青山与白云方展我怀抱
一尉慙梅福三年媿孟光此情何所喻川上有鸳鸯
琴瑟情虽重山林志自深常忧时节变辜负百年心
幽室锁妖艳无人兰蕙芳春风三十载不尽罗衣香
但持冰洁心不识风霜冷任是怀礼容无人顾形影
月明阶悄悄影只腰身小谁是骞翔人愿爲比翼鸟
桃花洞口开香蘂落莓苔佳景虽堪翫萧郎殊未来
聳轡排金阙乘轩上汉槎浮名何足恋高举入烟霞
卜筑郊原古青山无四邻扶疎绕屋树寂寞独归人
莫以真留妾从他理管弦容华难久驻知得几多年
切切夕风急露滋庭草湿良人去不回焉知掩闺泣
萤火穿白杨悲风入荒草疑是夢中游愁迷故园道
花前始相见花下又相送何必言夢中人生尽如夢
聳膊成山字埋肩不出头谁家麟角上画此一猕猴
索头连背暖漫裆畏肚寒只因心浑浑所以面团团
高下八九尺东西六七步突兀当厅坐几许遮贤路
崔子曲如钩随例得封侯髆上全无项胸前别有头
刺鼻何曾嚏蹋面不知嗔高生两箇齿自谓得胜人
将肉遣狼守置骨向狗头自非阿罗汉焉能免得偷
甘桃不结实苦李压低枝轮王千箇子巷伯勿孙儿
道善何曾善言兴且不兴如来烧赤尽惟有一羣僧
马带桃花锦帬衔绿草罗定知帏帽底仪容似大哥
叔慎骑乌马僧伽把漆弓唤取长安令共猎北山熊
陆余庆笔头无力觜头硬一朝受辞讼十日判不竟
榆儿复榆妇造屋兼造车十七八九夜还书复借书
面作天地玄鼻有雁门紫既无左达承何劳罔谈彼
崇裕有幸会得遇明流行司士向京去旷野哭声哀
龙褒有何罪天恩放岭南敕知无罪过追来与将军
遥看沧海城杨柳郁青青中央一羣汉聚坐打杯觥
檐前飞七百雪白后园强饱食房裏侧家粪集野蜋
暗去也没雨明来也没云日头赫赤出地上绿氤氲
有意嫌兵部专心望考功谁知脚踜蹬却落省墙东
御史非常任参军不久居待君迁转后此职还到余
员外由来美郎中望亦优宁知粉署裏飜作土山头
锦帐随情设金炉任意熏唯愁员外置不应列星文
柳州柳刺史种柳柳江边柳管依然在千秋柳拂天
终南南太守南郡在云南闲向南亭醉南风变俗谈
昔人有玉盌击之千里鸣今日覩斯文盌有当时声
虽得苏方木犹贪玳瑁皮怀胎十箇月生下昆仑儿
鄠县李长官横琴膝上弄不闻有政声但见手子动
呼十却爲石唤针将作真忽然云雨至总道是天因
素脊鸣秋杖乌鞾响暮厅刃飞三尺雪白日落文星
侧坡蛆蜫蜦蚁子竞来拖一朝白雨中无钝无喽罗
紫绿终朝染因何不识非莆田竹木贵背负十柴归
灵岿作尽业惟恭继其迹地狱千万重莫厌排头人
破落三间屋萧条一旅人不知负何事生死厄于陈
走却坐禅客移将不动尊世间颠倒事八万四千门
吃得肚婴撑寻思绕寺行空中设罗网只待杀衆生
自是碙砂发非干骇石伤牒高身上职盌大背边创
行似针毡动卧若栗毬圆莫欺如此大谁敢便行拳
道格何曾格言糊又不糊浑身总是眼还解识人无
当涂当涂见芜湖芜湖见八月十五夜一似没柄扇
未到桃源时长忆出家景及到桃源了还似鉴中影
姓李应须礼言荣又不荣身长三尺半头毛犹未生
奉敕追三樵随侯傍道走回头语李郎唤取尔朱九
韦子凝而密任生直且狂可怜元福庆也学坐凝牀
柱下虽爲史台中未是官何时闻必也早晚见任端
确确无余事钱财总被收商人都不管货赂几时休
叶落满庭阴朱门试院深昔年辛苦地今日负前心
吹火朱唇动添薪玉腕斜遥看烟裏面大似雾中花
吹火青唇动添薪黑腕斜遥看烟裏面恰似鸠盘荼
猫儿不识主傍家搦老鼠两家不须争将来与裴谞
野鸭滩头宿朝朝被鹘梢忽惊飞入水留命到今朝
廉州颜有道性行同庄老爱民如赤子不杀非时草
鲁地抑种稻一概被水沫年年索蟹夫百姓不可活
我欲逃乡里我欲去坟墓左公今既来谁忍弃之去
吾乡有鬼巫惑人人不知天子正尊信左公能杀之
邻邑谷不登我土丰粢盛禾稼美如云实系我使君
东海十八子八井唤三军手持双白雀头上戴紫云
丁丑语甲子深藏八堂裏何意坐堂裏中央有天子
此水连泾水双珠血满川青牛将赤虎还号太平年
日日草重生悠悠傍秦城诸侯逐兔白夏满镜湖平
月落三株树日映九重天良夜欢宴罢暂别庚申年
欲知圣人姓田八二十一欲知圣人名果头三屈律
丁与水同宫王将耳口同尹来居口上山岫获重重
尔后一千岁此地化爲泉赖逢邬侍御移我向高原
一双青乌子飞来五两头借问船轻重寄信到扬州
佳城今已开虽开不葬埋漆灯犹未灭留待沉彬来
宁食三斗艾不见屈突盖宁服三斗葱不逢屈突通
萧佺驸马子邹昉骆驼儿非关道德合只爲钱相知
不须赛神明不必求巫祝尔莫犯卢公立便有祸福
后行祠屯不博中行都门中行礼部不博前行驾库
白日无谈人谈人则害生昏夜无说鬼说鬼则怪至
树下彼何人不语真吾好语若及日中烟霏谢成宝
龛龙去东海时日隐西斜敬文今不在碎石入流沙
洮河李阿婆鄯州王伯母见贼不敢鬬总由曹新妇
新禾不入箱新麦不入场迨及八九月狗吠空垣墻
补阙连车载拾遗平斗量欔槌侍御史盌脱侍中郎
评事不读律博士不寻章糊心宣抚使眯目圣神皇
山南乌鹊窠山北金骆驼镰柯不凿孔斧子不施柯
岑愔獠子后崔湜令公孙三人相比校莫贺咄骨浑
可怜圣善寺身着绿毛衣牵来河裏饮蹋杀鲤鱼儿
不怕上兰单惟愁荅辨难无钱求案典生死任都官
欲识圣人姓千里草青青欲识圣人名日从日上生
𧳽𧳽引黑牛天差不自由但看戊寅岁扬在蜀江头
莫打南来雁从他向北飞打时双打取莫遣两分离
太岁当头坐诸神不敢当其中有一物常带洞庭香
太乙接天河金华宝贝多郡侯六十六别处不经过
近来好裹束各自竞尖新秤无三五两因何号一斤
此物不难知一雄兼一雌谁将打破看方明混沌时
赠尔乌玉玦泉清硏须洁避暑悬葛囊临风度梅月
藤花无次第万朵一时开不是周从事何人唤我来
山榴逼砌栽山火一团开尽日风兼雨春渠拥作堆
春来冰未泮冬至雪初晴爲报方袍客丰年瑞已成
象曰云雷屯大君理经纶马上取天下雪中朝海神
延绵不可穷寒光彻云际落石早雷鸣溅空春雨细
人莫嫌山小僧还爱寺灵殿高神气力龙活客丹青
安得神仙术试爲施康济使此平望村如吾江子汇
可致清川广难量利物功涓流此山下谁识去无穷
杨柳郁青青竹枝无限情同郎一回顾听唱纥那声
蹋曲兴无穷调同辞不同愿郎千万寿长作主人翁
侍女动妆匳故故惊人睡那知本未眠背面偷垂泪
嬾卸凤凰钗羞入鸳鸯被时复见残灯和烟坠金穗
柳色青山映梨花雪鸟藏绿窗桃李下闲坐叹春芳
大贤本孤立有时起丝纶伯父自天禀元功载生人
桑林映陂水雨过宛城西留醉楚山别阴云暮霋霋
青冥孤云去终当暮归山志士杖苦节何时见龙颜
渺然客子魂倏铄川上晖还云惨知暮九月仍未归
春江愁送君蕙草生氤氲醉后不能语乡山雨氛氛
时与醉林壑因之堕农桑槐烟渐含夜楼月深苍茫
桑叶下墟落鵾鸡鸣渚田物情每衰极吾道方渊然
胡风迎马首汉月学蛾眉久戍人将老长征马不肥
仍可万里来可非炫其才增学助元机土人如子稀
此心复何已新月清江长云归石壁尽月照霜林清
风吹遍树紫日照满地丹若爲交暂折擎就掌中看
映水俱知笑成蹊竟不言即今无自在高下任渠攀
触处寻芳树都虑少物华试从香处觅正值可怜花
丈夫存行迹殷勤爲数来莫作浮萍草逐浪不知回
净宇流金□直诚翳宝床自应归寂灭非是倦津梁
共是他乡客俱爲失路人自怜蓬髪改不掩柳条春
夜静琴还静年春酒复春何曾山水地风月不□□
水国南连楚沙场北近胡春风万里别明月两乡孤
凿壁方将□投珠忽见疑始言缨可绝谁谓室无欺
绕树栖难定填河尚未期旧来能□语试爲报归时
人易千般去余嗟独未还空知泣山月宁觉鬓苍斑
髪爲多愁白心缘久客悲更遭缧绁事因此改容仪
夜眠须在后起则每须先家中勤检校衣食莫令偏
孔怀须敬重同气并连枝不见恒山鸟孔子恶闻离
尊人共客语侧立在傍听莫向前头闹喧乱作鵶鸣
有事须相问平章莫自专和同相用语莫取妇儿言
亲中除父母兄弟更无过有莫相轻贱无时始认他
尊人同席饮不问莫多言纵有文章好留将余处宣
坐见人来起尊亲尽远迎无论贫与富一概惣须平
养子莫徒使先教勤读书说朝乘驷马还得似相如
欲得儿孙孝无过教及身一朝千度打有罪更须嗔
駡妻早是恶打妇更无知索强斯得客可是丈夫儿
贫人莫简弃有客最须呼但惠封疮药何愁不奉珠
有恩须报上得济莫孤恩但看千里井谁爲重来寻
世间难舍割无过财色深丈夫须远命割断暗迷心
经记须平直心中莫侧斜些些征取利可可苦他家
忍辱生端正多嗔作毒虵若人不儜恶必得上三车
吾有十亩田种在南山坡青松四五树绿豆西三窠
我见那汉死肚裏热如火不是惜那汉恐畏还到我
衆生头兀兀堂住无明窟心裏爲欺谩口中佯念佛
劝君休杀命背面披生嗔吃他他吃汝循环作主人
他人骑大马我独跨驴子回顾担柴汉心下较些子
家有梵志诗生死免入狱不论有益事且得耳根熟
歛笑偷残靥含羞露半唇一眉犹叵耐双眼定伤人
夢中疑是实觉后忽非真诚知肠欲继穷鬼故调人
心虚不可测眼细强关情回身已入抱不见有娇声
眼似星初转眉如月欲渭先须捺后脚然后勒前腰
忽然心裏爱不觉眼中怜未关双眼曲直是寸心偏
自怜胶漆重相思意不穷不惜尖头物终日在皮中
向来知道径生平不忍欺但令守行迹何用数围碁
千金此处有一笑待渠爲不望全露齿请爲暂嚬眉
摧毛任便点爱色转须磨所以研难竟良由水太多
尾动惟须急头低则不平渠今合把爵深浅任君情
心绪恰相当谁能护短长一床无两好半丑亦何妨
千看千意密一见一怜深但当把手子寸斩亦甘心
千思千肠热一念一心焦若爲求守得暂借可怜腰
腰支一遇勒心中百处伤但若得口子余事不承望
药草俱尝遍并悉不相宜惟须一箇物不道自应知
积愁肠已斵悬望眼应穿今宵莫闭户夢裏向渠边
南国传椰子东家赋石榴聊将代左腕长夜枕渠头
好是他家好人非着意人何须漫相弄几许费精神
勒腰须巧快捺脚更风流但令细眼合人自分轮筹
眼心非一处心眼旧分离直令渠眼见谁遣报心知
数捺皮应缓频磨快转多渠今拔出后空鞘欲如何
双眉碎客胆两眼判君心谁能用一笑贱价买千金
得意似鸳鸯情乖若吴越不向君边尽更知何处歇
觜长非爲嗍项曲不由攀但令脚直上他自眼双翻
大夫巡麦陇处子习桑间若非由一箭谁能爲解颜
平生好须弩得挽则低头闻君把提快再乞五三筹
手子从君把腰支亦任回人家不中物渐渐逼他来
素手曾经捉纤腰又被将即今输口子余事可平章
元来不相识判自继知闻天公强多事今遣若爲分
双鸟作失伴两燕还相属聊以当儿心竟日承君足
他道愁胜死儿言死胜愁日夜悬心忆知隔几年秋
他家解事在未肯辄相瞋径须刚捉着遮莫造精神
巧将衣障口能用被遮身定知心肯在方便故邀人
自隐风流到人前法用多计时应拒得佯作不禁他
树福金岩顶粧岩琢石成真容绘美素图镂万年荣
古井无渊源千秋自涵养日暮汲人来洞然发清响
横流架石梁刻作永丰字好渡杖藜翁逍遥谓农事
怪石裏苔钱高聳百余尺我至辄呼名依稀点危额
短篱偎曲径风雨困秋曦竞惜芙蓉冷何知更有伊
陇西多名家子弟复豪华千金买骏马蹀躞长安斜
雕弓侍羽林宝剑照期门南来射猛虎西去猎平原
既夕罢朝参薄暮入终南田间遭骂詈低语示乘骖
入被銮舆宠出视辕门勇无劳豪吏猜常侍当无恐
充国出上邽李广出天水门第倚崆峒家世垂金紫
麟阁图良将六郡名居上天子重开边龙云垒相向
烽火照临洮榆塞马萧萧先锋秦子弟大将霍嫖姚
更欲奏屯田不必勒燕然古人薄军旅千载谨边关
照面不用镜布施不须财端坐念真相此便是如来
芣苡生前径含桃落小园春心自摇荡百舌更多言
樵夫与耕者出入画屏中（《方舆胜覽》五四）
自己情虽切他人未肯忙（《老学庵笔记》四）
但有路可上更高人也行（《老学庵笔记》四）
龙脑香调水教人染退红（《老学庵续笔记》）
何处残春夜和花落古宫（「古」一作「汉」）
夕籁鸣寒雨晴峯出翠屏风尘吾独愧鸿鹄下苍冥
山川虽异所艸木尚同春亦如溱洧地自有采花人
四海皇风被千年德水清戎衣更不着今日告功成
云霞图幛子山水画屏风不应须对许坐惯青溪中
新声虽自知旧宠会应移无令枣下吹便作一枯枝
般若非愚智破愚叹爲智道士若亡愚我智药亦遗
一弹弹黄雀已射两鵄鹗弹弹黄雀足射射鵄鹗腰
槁木犹应重死灰方未然既逢田甲尿仍遭酷吏悬
西登童子寺东望晋阳城金川千点渌汾水一条清
忍辱收珍宝嗔●捐福田高心难见佛下意得生天
嗔恚灭功德如火燎豪毛百年修善业一念恶能烧
荣利皆悉争畏死复贪生心神爲俗网蠢蠢暗中行
心地邪花放五叶逐根随共造无明业见被业风吹
高亭□可望朝暮对溪山野色轩楹外霞光几席间
寒川消积雪冻浦渐通流日暮人归尽沙禽上钓舟
千峰排碧落双涧合清涟（《记纂渊海》卷九）
凡夫和着事不免三界轮与说无生理闭耳佯不闻
孙儿正啼哭母言来与金捻他黄叶把便是正声音
别泪成河海骨如毗富山只缘尘识法所以遣心然
前人若有事我犹佯不知何况他无问谗舌强卑卑
劝君师子吼莫学野干鸣若能香象起感得凤凰迎
一种学事业亦来登选场只缘口义错落第在他乡
心王不了事却被六贼使共贼作火下无由出生死
别人终不贱别宝终不贪只今担铁汉不肯博金银
四性同一舍三身同一室一切恶知识总见弥陀佛
教君一箇法有事无处避若能如理修存本却有利
无求胜礼佛知足胜持斋本自无薪火何劳更拾柴
说事满天下入理实无多常被有爲缚何日见弥陀
起时惟法起行时共佛行腾腾三界内诸法自无生
大海淼无涯衆生自着枷无求出妙德心生劳算沙
一念心清净处处莲花开一华一净土一土一如来
少室人不识金陵又再来临济一只眼到处爲人开
我爱朱处士三吴居中央罢亚百顷稻西风吹半黄
一覩倾城貌尘心只自猜不随萧史去拟学阿兰来
交互明中暗功齐转觉难力穷忘进退金锁网鞔鞔
事理俱不涉回照绝幽微背风无巧拙电火烁难追
□□□□□□□□□□徒观纸与墨不是山中人
一直照千曲一雅肃羣俗如君一轴诗把出姧妖服
东去无边海西来万顷田松山沙径合朱紫出其间
我闻过去佛纵横尽丈夫示汝真归处千江月影孤
滔滔不持戒兀兀不坐禅酽茶三两椀意在钁头边
白衣须拜相此事不爲奇积代簪缨者休言落魄时
子时当正位明正在君臣未离兜率界乌鸡雪上行
焰裏寒冰结杨华九月飞泥牛吼水面木马逐风嘶
王宫初降日玉兔不能离未得无功旨人天何太迟
莫行心处路不挂本来衣何须正恁麽切忌来生时
今年六十五四大将离主其道自玄玄箇中无佛祖
尽日坐虚堂静思绝参详更无回顾意争肯置平常
的的无兼带独运何依赖路逢达道人莫将语嘿对
思清人少虑风规自然足影落在音容孤明绝撑触
好住径分离幽宗人迹稀从来未登陟无许遣狐疑
满寺释迦子未详释迦经唤来试共语开口杂音声
三门前合掌两廊下行道中庭上作舞后门外摇头
摩尼不随色色裏勿摩尼摩尼与衆色不合不分离
今人看古教不免心中闹欲免心中闹但知看古教
一朶菡萏莲两株青瘦栢长向僧家庭何劳问高格
风动心摇树云生性起尘若明今日事昧却本来人
欲识解脱道诸法不相到眼耳绝见闻声色闹浩浩
初心未入道不得闹浩浩钟声裏荐取鼓声裏颠倒
罗巾挥逸翰送我出夷门保惜安怀袖流传与子孙
百丈有三诀吃茶珍重歇直下便承当敢保君未彻
密密谁知要明明许也无森萝含本性山岳尽如如
我适抑不已汝须不当急机竪尚亏投影没大难及
入门须有语不语病拪芦应须满口道莫教带有无
入门如电拂后土合知无回头却问我终是病拪芦
般若大神珠分形万万亿尘尘彰妙体刹刹静毗卢
青山无适莫四畔无来路安居不到处出身终有余
忽告归乡去崎岖枉涉途雪岭三秋外澄沼一事无
莫道肯去易肯去也大难虚空满天下迷人坐不安
若切老婆心劝君莫掠虚忽遇明眼人相逢笑杀渠
枯树解藏龙贪睡不闻钟一朝侵早起忽觉是何龙
达摩来路远汝莫辜负佗子细审思观忽然悟去好
绝顶白似雪衆水一源深道场平如掌我宗超佛心
长江抛钓子游鱼带丝绦恩重钩头饵轻欺上祖歌
冬瓜长儱侗葫芦剔突圝玲珑满天下覽子黑漫漫
磨砖不成镜虚空终有月火急自提取莫受多生屑
我今劝汝道汝休念文字兼劝采樵人努力莫相欺
多生不出家万劫受辛苦今日舍恩爱誓愿莫回顾
报汝等知乎真性不在途色身只要闲何用苦区区
何事最堪依岩中独坐时路险人难到峦高鸟不飞
白云长满洞论劫未曾亏不话曹溪旨焉干道者机
衆彩裁成已工多妙最殊收归方丈裏长翫一明珠
学道如钻火逢烟且莫休直待金星现归家始到头
阎浮有大宝见少得人稀若人将献我成佛一饷时
悟则一饷时能了万劫疑若人万劫疑不了一饷时
不了万劫疑古德岂论之爲报参玄士须怀悔底时
寻牛须访迹学道访无心迹在牛还在无心道易寻
夜寒宜向火护衆到天明日出身温暖心惺思更惺
岂是无干意多求失道情我见多求者年高事不成
老似临江树风摇枝必危岸崩随水去入海勿人追
道死如枯木波涛岂更违时人虽不顾能歇海盲龟
新创三间舍多泥虑有风门前无贵客拙意懒迎逢
饭吃随时食心穿独自缝若人来问我招手报伊聋
十月夜明深山寒冷彻心弃缘求大道一衲更无衾
体得如来意知无寒暑侵悟无成佛者一一尽无心
破布裹闻身无言可示人居山山得乐住郭郭还欣
唯念深秋扇临冬转就闲银装将物裹篾作插檐间
只爲因无用方能伴住山不因无用后伴我住应难
柱杖行低道逢溪澡潄多平田偏乐坐人命可经过
守道身心息资缘岂挠他除非僧次外归寺补袈裟
觉倦烧炉火安铛便煮茶就中无一事唯有野僧家
一念心清净莲华处处开一华一净土一土一如来
头戴朝生菌身披补破衣见贫人可可同道乃方知
西来意未明徒学诸知见不识本真性契道即悬远
若能明实相岂用陈知见一念了自心开佛诸知见
寄语诸仁者复以何爲怀达道见自性自性即如来
梁山一曲歌格外人难和十载访知音未尝逢一箇
话尽途中事言多何省机贵人言是妙上士见知亏
大道何曾讨无端入荒草卷来复卷去不觉虚生老
堆山积岳来一一尽尘埃更拟论玄妙冰消瓦解摧
辩口利舌间高低总不亏还如应病药诊候在临时
罔象谈真旨都缘未辨明守他山鬼窟不免是精灵
露柱不声唤猢狲绳子断上士笑呵呵中流若爲见
猢狲与露柱未免东西步任唱太平歌徒话超佛祖
我见匠者夸语默玄妙句不善本根源巧布祗园事
学仙行爲急奉戒制情心虚夷正气居仙圣自相寻
结汞事如何莫抛灵草歌只何赤勤好偏用达道多
此花有不稀出土并三枝朱砂见宝白煑汞自然癡
烧丹偏教玄但采草金莲衆药堪爲柜遇凡不须言
玉液草能红大药与相通偏柜草砂子见宝有殊功
大道须怀志此草深要记四神偏能伏兼烧大二气
大道草叶细一花结二子抽汞自然新水银见即死
白鹤偏有功叶青花自红独体伏真汞长生在林中
紫花白汁多大道号磨罗不但延年寿伏药柜使多
显志实堪夸雪内放黄花寒暑不相碍独体草结砂
伏药偏清高无过采地蕉不但抽真汞兼伏石中硝
宝草号宝山生居大林间仙家偏秘借价直万千钱
灵草并光鲜金线力最坚便是稀砂子叶裏自然干
灵苗柜药好无过真珠草伏药定无忧服食人不老
了道与延年无过访金钱服食添人寿干汞兼驻颜
造化紫河草不及草仙娥能伏飞流药大道知也么
久闻有灵草不过青金好叶绿枝条嫩服食人不老
金公能住水黑铅有黄芽变此黄芽水用水作河车
南方赤帝髓本是太阴精古仙能夺剥却取水银形
水银呈阴精百炼得爲镜八卦寿像备卫神永保命
圣水出温泉新阳万里传常居安乐国多报未来缘
日日思前路朝朝别主人行行山水上处处鸟啼新
只愁啼鸟别恨送古人多去后看明月风光处处过
一别行万里来时未有期月中三十日无夜不相思
小水通大河山深鸟宿多主人看客好曲路亦相过
我有方寸心无人堪共说遣风吹却云言向天边月
男儿大丈夫何用本乡居明月家家有黄金何处无
君生我未生我生君已老君恨我生迟我恨君生早
天地平如水王道自然开家中无学子官从何处来
龙门多贵客出户是贤宾今日归家去将与贵人看
上有东流水下有好山林主人居此宅可以斗量金
买人心惆怅卖人心不安题诗安瓶上将与卖人看
自从君别后常守旧时心洛阳来路远还用几黄金
念念催年促由如少水如劝诸行过衆修学香无余
宿昔相思苦今宵良会稀欲持留客被一愿拂君衣
团扇画方新金花照锦茵那言灯下见更值月中人
结心缠万缕结缕几千廻结怨无穷极结心终不开
世俗风波险人情巧智长要知安分处修性本真常
画松当如夜叉臂鹳鹊啄（《宣和画谱》卷十）
伏藏不离体珠在内身中但向心边会莫远外于空
空手把锄头步行骑水牛人从桥上过桥流水不流
唯愿趣真道研虑荡衆缘累尽超妙国逍遥无畏天
耳小根一握头长鼻要宽能行三百里解立四蹄攒
臆前虽濶备眼旷腹须平项长筋骨促尾骨短爲精
鹿耳天然快獐头第一强蹄轻腰又短伯乐亦称良
鼻上纹王字目中青晕侵虽然有筋骨更要汗沟深
初生无毛者伯乐号龙驹七朝方始起千匹也应无
近者虽似小远望却成高要知深有力腹上逆生毛
口浅不能食眼深多咬人猪膝难任重焉堪致远行
要知有寿马唇慢口方停好是如羊目驆良寿亦长
不在如龙状追风号古来目前毛骨骏未可比驽骀
项上如生旋有之不用夸环缘不利长金以号螣蛇
后有丧门旋前兼有挟尸即君不用蓄无事亦须疑
牛额并衔祸非常害长多古人如是说比事不须歌
带剑浑小事丧门不可当滴泪如入口有福也须防
黑色耳金白从来号孝头假饶千里走奉劝不须留
背上毛生旋驴骡亦有之只惟鞍貼下比者是駞尸
衔祸口边冲时间祸必逢古人称是病焉敢不言凶
眼下毛生旋遥看似泪痕假饶福也病无祸亦妨人
毛病深知害妨人在不占大都如此类无祸也宜嫌
担耳駞鬃项虽然毛病殊更若兼鳌尾有实不如无
欲出须知此笼头莫挂垂虽然无大患惊惧事防爲
面北朝朝餧形躯渐渐伤其中忽有患有患悔难当
远来亦忌饱出去不妨饥向水莫许骤偏伤肺与脾
浊水休教饮多饶毛色焦时间虽不觉日内不生臕
偏怕腥膻物仍嫌土作槽鼠穿成大秽更忌艸中毛
上山犹许骤不岭不宜骑必定伤筋骨能令日渐羸
近学新医者还知此事难将针宜刺浅方便更须端
凡针六脉血不在昔令多移时古不止伤损返如何
有病何妨疗无伤血莫针近来愚学者此意未知深
一切眼昏瘴皆因热所伤莫令肝脏冷泪出转难当
黄风有赤脉白翳忌侵睛须抽眼脉血救疗有功能
乌风起肝脏忽患便青盲便是通神妙除非解损睛
有瘴多须泪无令冷药多细辛并地骨犀角决明和
外瘴须磨点黄连最能駈乌鱼骨颇妙辄莫用珍珠
不可全凭药时闻亦用针频抽口鼻血脑热勿令侵
肝病眼睛病眼昏肝有风发来时生晕嚾烙抵神功
环睛难爲病侵睛多即惊月中骑亦惧云内更同盲
卒热传肝肺尫羸也易推奈何双目暗得较也何时
欲知看口色春季忌于青若似秋时候医之必得宁
夏病不食草口中赤色深莫将爲热疗热疗病难寻
秋病口中白时时喘息粗于中带黑色肝肺恐应无
冬季口中黑医之不必痊卧蚕虽有色而退也无缘
大抵怕青黑兼忧喘息粗神功也不救迟治气全无
肺病多方疗心伤鹘骨抽目前虽得效已后发无休
鼻内出脓血如加气转抽岂堪连背硬何用更开喉
肺病休疑冷猩膻不可爲但将凉药疗莫使小猪脂
天门还治肺地骨也医肝心热黄芩妙人参性不寒
前面热未退腰胯却行迟是热须医热少将冷药医
脾寒令肉颤胃冷吐清涎但针脾上穴暖胃药爲先
擈尾褰唇痛起卧四蹄摊频频覤膁上冷热气相干
起卧无时度将身似狗蹲肠中如粪结巴豆最爲珍
若作如斯候切在细推寻如逢肾脉上多应肠入阴
识得寻常病便须用橘皮槟榔爲第一葱油最相宜
止痛当归妙牵牛芍药和生姜宜剩使滑石勿令多
治脾人间妙针脾第一功目前兼恶急气脉当时通
尿血还缘热风虚结澁爲秦艽能治疗通利大黄奇
忽伤粪如水赤黄气息腥饶医能用药口色怕微青
若还退草料腹中虚气鸣大似肠黄候脾家气不匀
有伤即爲急无伤呼爲慢先针喉脉血亦须先由汗
尾揭遍身硬耳肾闪骨生此风从后得暖处勿吹惊
病见从前得斯须便过关大风烙最妙入口下应难
四脚难移动一边汗出微口中时吐沫见此莫生疑
是药皆治病唯风却要虵防风并半夏最急是天麻
治疗皆凭药就中风也难七朝疑似退火烙大无端
歇汗风饶痒爲疮急㿋多肺风多揩擦疥癞即相和
花蛇及干蝎亦疗脑旋风乌头勿单使麻黄更要芎
有风切忌惊角耳最爲精汉椒并附子相合耳中倾
膊痛缘骑苦蹄伤败血攻痛时针且妙蹄损火能通
膝骨难任痛行时脚失多无端针脉血得效也蹉跎
子骨连蹄痛多应是物伤烙蹄蹄不发渐渐骨开张
失节莫交频鹿节黄水成假饶用火烙滑石镇长盈
但是筋骨痛皆因伤损爲于中砚子骨末后不通医
食槽胀虽烙多缘腑病生胃翻加止沫何药效能成
小胯骨若痛牵连雁翅疼从针须得穴用药更持锋
曲池鹅鼻骨胀时不在针芸台并紫葛巴豆最功深
附骨侵于膝走骤多饶失火烙意还粗药消爲第一
头闷忽衔缰此即是心黄先须用火烙时下得安康
胸黄忽肿硬未可用针针须使消黄药无令痛所侵
偏次黄虽少还缘积热成尝闻连五脏根向肺中生
喉内若生黄此病实难当药针但少效向裏结成囊
急慢肠黄候患时俱一般慢时一月多急则当时间
肾黄肾脉肿积冷致如然还须熁腰上以此出顽涎
水黄连带脉虚肿在皮肤先用火针治消时脓出余
膁黄不用针涂药妙能深涓石并葶藶橘皮使蔚金
骡马缘风热因此作妳黄涂药教驹匝切恐结成囊
一切黄虚肿多缘积热生宜抽喉脉血诸毒不能成
竹节疗膊疮骨钻亦难当若涂先用洗欲使洗盐汤
貼疮须用药艾炙且令焦干姜将入内根出始方消
疳疮生眼畔疳血化爲虫即渐侵于脑和睛变作脓
肺毒若生疮医之要肺凉貼药虽宜洗可用甘草汤
断踠缘风血燥蹄亦一般麝香葶藶子贯衆及黄丹
冷病缘草结脓多疮口寒乳香幷附子貼此始应看
疥癣深秋旺爪疮盛夏多都缘风血聚忙疗莫蹉跎
血躁连蹄肿筋风血作脓芜荑鹤风妙能杀此般虫
一切破损疮勿令口自伤㿉疮难治疗客风须是防
齿有数般苍教伊识不妨莫言爲小事识得大贤良
黑白一齐全生来始八年中间初似破十二岁无偏
齿如十二月𮪃牙象四时二十四气足伯乐视爲规
四齿不曾退年已只似驹但看边畔者咬得臼还殊
向南马齿口野放咬山多区臼虽先破莫言齿岁过
黄区将欲尽黑白以全无上下齿更展十二岁应余
王龟七宝林唱赞愿同舟丹景曜目精令我心踟蹰
解带天皇寝停驾高上兵玉真造角节翊衞自相扶
玉皇命真王飞轩浪天陔诸天欢且悦琼音自玱凄
重萌郁以赫朱风引鸣鸠既忘荣曜契何不宝仙居
不见九灵母北真道相遒九龙运东井天马发西嵎
仰翕长庚井练胎反婴孩太一保命籍南陵拔夜居
同欢舞云华衆真欣谁喻丹景曜目精令我心踟蹰
游云落太阳飈景凌三天千秋似清旦万岁犹日半
观见学仙客蹊路放炎烟阳光不复朗阴精不复明
徘徊二元际内观自缠绵灵胎运九霞永保亿万椿
白鹄挥轻翮神虬奋绿鳞羣仙严轩驾玉女散华烟
逍遥聚无散身生水火先大运会开度弥劫爲一龄
冥化自有数我真法自然妙曲发空洞宫商结仙灵
回舞太空岭六气运重幽我际岂能寻使尔终不雕
仙童掇朱实神女献玉瓜浴身丹浥池濯发甘泉波
宴景玉京上游轮蹲玄都逍遥大明中长灯焕翠罗
乞免五难中制召诸天魔灵岳不崩陷福地更链胎
运役自然气于是息三徒一畅万劫感庆贺西玉那
五道息对魂九幽罢三途不闻孤魂声但闻兴乐歌
荣秀椿却期乘运应灵图兜术开大有一庆享祚多
下看荣竟子笃似蛙与蟆顾盼庆浊中忧患自相罗
弹璈北寒台七灵曜紫霄济济羣仙举纷纷尘中罗
太虚感灵会命我生成章诸天普欣悦一切稽首恭
开度飞玄真凝化轮空洞帝真始明精号曰字元阳
郁郁对啓明圆华焕三冲飈粲丽九天天绿绕丹房
停盖濯碧溪采秀月支峯咀嚼三灵华吐吸九神芒
灵章癊玄方仰感旋曜精诜诜繁茂萌重德必克昌
携袂明真馆仰期天上皇北钧唱羽人玉女粲贤衆
引领嚣庭内开心机秽冲一静安居苦试去视沧浪
渊响啓灵扉七门扇羽章阳台大洞野幽逸英芝充
霄軿纵横舞紫盖托朱方风尘有忧哀陨我白鬓翁
玉台敷朱霄绿霞高有墉体矫万津波神生摄十方
提携宴玉宾契驾乘烟骋黄箓命玉符公子运我上
玉虚范玄象高会通冥想三曜无停晖明真焕云芒
飞轮蔼太宗无形亦无迹纵路任飞轮萧萧起界外
夕游蓬莱岛期对华景宴神仙结丹藻流晖寄文翰
风云隐宛微讲论五岳匠砗磲精流璃琥珀金刚镜
腾跃云景辕浮观霞上空霄軿纵横舞紫盖记灵方
看河水漠沥望野草苍黄露停君子树霜宿女姓姜
羁客意盘桓流泪下阑干虽对琴觞乐烦情仍未欢
望野草青青临河水活活斜峰榄舟行曲浦浮积沫
泛色松烟举凝花菊露滋（以上二联爲婉转体）
从风似飞絮照日类繁英拂岩如写镜封林若耀琼
山方翻类矩波圆更若规树表看猿挂林侧望熊驰
朝云晦初景丹池晚飞雪飘枝聚还散吹杨凝且灭
可怜双飞凫俱来下建章一个今依是拂翮独先翔
拨棹金陵渚遵流背城阙浪蹙飞船影山挂垂轮月
陟野看阳春登楼望初节绿池始沾裳弱兰未央结
游鱼牵细藻鸣琴哢好音谁知迟暮节悲吟伤寸心
元生爱皓月阮氏愿清风取乐情无已赏玩未能同
云生遮丽月波动乱游鱼凉风便入体寒气渐钻肤
远岫开翠氛遥山卷青霭（以上三联爲繁说病）
玉绳耿长汉金波丽碧空星光暗云裏月影碎帘中
熠耀庭中度蟋蟀傍窗吟条间垂白露菊上带黄金
熠耀流寒火蟋蟀动秋音凝露如悬玉攒菊似披金
东圃青梅发西园绿草开砌下花徐去阶前絮缓来
鲜光叶上动艷彩花中出疏桐映兰阁密柳盖荷池
昨夜越溪难含悲赴上兰今朝逾岭易抱笑入长安
月映茱萸锦艷起桃花颊风发蒲桃秀香生云母踮
翠苑翠峰外单蜂拾蘂归芳园芳树裏双燕历花飞
看山山已峻望水水仍清听蝉蝉响急思乡乡别情
霏霏歛夕雾赫赫吐晨曦轩轩多秀气奕奕有光仪
天地心间静日月眼中明麟凤千年贵金银一代荣
玉钗丹翠缠象榻金银镂青㫙丹碧度轻雾历檐飞
天清时云外山峻紫微中鸟飞随去影花落逐摇风
五章纷冉弱三冬粲陆离怅望一途阻参差百虑违
放畅千般意逍遥一个心潄流还枕石步月复弹琴
徘徊夜月满肃穆晓风清此时一罇酒无君徒自盈
心贞如玉性志洁若金爲托曾同心叶因附合欢枝
合瞑刺缝罢守啼方达曙带长垂两巾代人交手处
插花花未歇薰衣衣已香望望遥心断凄凄愁切肠
女萝本细草抽茎信不功凭高出岭上假树入云中
花桃微散红萠兰稍开紫客子情已多春望复如此
学自行爲急奉戒制情心虚夷正气居仙圣自相寻
来年二月二与汝暂相弃烧灰散长江勿占檀那地
走却坐禅客移将不动尊世间颠倒事八万四千门
万事若在手百年聊称情他时南岳去记得此岩名
山鬼煖或呼溪鱼寒不跳晚景愈堪观危峰露残照
药苗不满笥又更上危颠回指归去路相将入翠烟
镜湖中有月处士后无人荻笋抽高节鲈鱼跃老鳞
刹刹现形仪尘尘具觉知性源常鼓浪不悟未曾移
近来好裹束各自竞尖新称无二三两因何号一斤
此物不难知一雄兼一雌请将打破看方明混沌时
欲识永明旨门前一湖水日照光明生风来波浪起
独步出衡茅寒云着地交烧平多败穴叶落见危巢
石城古岸头一望思悠悠几许六朝事不禁江水流
日觉儒风薄谁将霸道羞乱臣无所戄何用读春秋
散诞爱山客凄凉怀古心寒风天阙晚尽日倚轩吟
松节凌霜久蓬根逐吹频羣生各有性桃李但争春
掩霭愚公谷萧寥羽客家俗人知处所应爲有桃花
莫折红芳树但知尽意看狂风幸无意那忍折教残
朝日城南路旌旗照绿芜使君何处去桑下觅罗敷
事与年俱往情将分共深莫惊客鬓改只是旧时心
暂别劳相送佳期愿莫违朱顔不须老留取待郎归
拂匣收珠佩回灯拭薄妆莫嫌春夜短匹似楚襄王
簪组非无累园林未是归世喧长不到何必故山薇
小舫行乘月高斋卧看山退公聊自足争敢望长闲
跂石仍临水披襟复挂冠机心忘未得棋局与鱼竿
劲节生宫苑虚心奉豫游自然名价重不羡渭川侯
细韵风中远寒青雪后浓繁阴堪避雨效用待东封
碧草垂低岸东风起细波横汾从游宴何谢到天河
昨朝才解冻今日又开花帝力无人识谁知玩物华
细丽披金彩氛氲散远馨泛杯频奉赐缘解制颓龄
旷望丛台路飘飖楚塞人琴堂无故旧何计免沾巾
望苑回先马山城驻使车涂中值归雁频寄北来书
近贵全爲聩攀龙即是聋虽然三箇耳其奈不成聪
午未未未申申卯卯辰辰巳巳巳午午朔望一般轮
秋江烟岛晴鸥鹭行行立不念观世音争知普门入
祗应天上路不爲下方开道既学不得仙从何处来
般若大神珠分形万亿躯尘尘彰妙体刹刹尽毗卢
一念周沙界日用万般通湛然常寂灭常展自家风
嘉州山水地二蜀最爲美翠岭叠峨眉长澜涌锦水
钓舟浮浅濑冈舍晚重林云放千峰出花藏一径深
今年五十五脚未蹋寸土山河是眼睛大海是我肚
欲识曹溪旨云飞前面山分明真实箇不用别追攀
推真真无物穷妄妄无形返观真与妄真妄亦虚名
心闲增道气忍事敌灾屯谨言终少祸节俭胜求人
金斝又闻泛玉山还报颓莫教更漏促趁取月明回
行似针毡动卧似栗裘圆莫欺如此大谁敢便行拳
道格何曾格言糊又不糊浑身总是眼还解识人无
久久终须要而今未要君有时闲忆着大是要知闻
当涂当涂见芜湖芜湖见八月十五夜一似没柄扇
骏马机前异游人肘后悬既参云外客试爲老僧看
觌面难逢处如何顾鉴咦乞师垂半偈免使后人疑
松接朝天路钟闻贾客船醮坛秋有月丹井古无泉
山矿生金乳地官辟关门石矿水直出供养天心尊
天风毗地势地水转势头沙石立来堆水心主巨州
干坤并万象地狱及天堂物物皆真见头头用不伤
堆山积岳来一一尽尘埃更拟论玄妙冰消解瓦摧
辩口利舌问高低总不亏还知应病药诊候在临时
当人如举唱三句岂能该有问如何事南岳与天台
相见不扬眉君东我亦西红霞穿碧落白日绕须弥
云门透法身法身何许人雁回沙塞北鹦鹉慕西秦
嘉阳信美郡风物眷多奇有湖题明月有楼名荔枝
纤吹浮云荐非因散巧楼灵俦不可觌仙溪泛悠悠
隔岸黄鹂语当轩白鸟斜晚来风紧处飞絮满人家
安得神仙术试爲施康济使此平望村如吾江子汇
塞日穿痕断边云背影飞缥缈随黄屋阴沉护御衣
今日出东郊东郊好春色青青原上草莫放征马食
慈悲与喜舍历劫自然深法要无抱束缘归一寸心
性相华严海爱河渡要津法门千万偈奥妙演无伦
玄微达造化得一不言三利益衆生愿情迷谩口谈
静非山裏住闹即拟何之缘识归空寂生前旧亦知
时流求法界问取本真诠了悟空皆寂心明海月圆
如夢复性坐寻思境外忙因缘开利钝语默自清凉
邪见终成僻真如是久长闲心通物外日月四时忙
出利袪烦恼红尘指道衣悟来持一念尊大默玄机
识重随缘喜精心住处安慈心常淡薄人我定心难
南北及东西千山与万溪路岐长不断曲直几人迷
眼识诸缘相行持妙法存明开邪见性不见有无根
谷响耳中音根虚不易寻喧华袪得尽识契本缘心
鼻闻心所着香臭不同根穷究缘中识非干妄想门
口爽哀滋味深思命本根心邪迷妄相圣法教中言
身惟知冷暖假合是缘根了达真空相金刚不二门
意生于物外心依染病根正持闲语默清凈法中存
皮毛非实相四大拟奚爲悟即真空法愚迷自不知
津液如泉涌虚无本不同源深知冷暖根尽一时空
心猨知意马方便自须调勿自生烦恼菩提道不遥
羣生宗法界秘密十方尊大教缘心识周通一念存
大道传来意缘穷识外因善言论浩劫天是法王身
法要唯心法浮生苦海中经传归实相水印月皆空
心缘身外境法相本常存若求无生理先明取善根
烦恼浮生业愚迷智自通根尘如不染识照曩缘空
大觉如来指心王作智都刹尘千万亿定相不差殊
五花笺纸好下笔欲书之其意何深远沉吟复再思
仰望秋天色月华露湿衣传更方兴罢萤绕御阶飞
人竞爱于花花应亦爱人从头堪好笑老尽少年春
夜静风还静凝情一弄琴看书闲罢笔自在信缘心
知静求难静忙心不可闲艷阳天地热思暮日衔山
黄昏初入夜漏促九天春各自随缘意悲欢旧亦新
早起阶前雪萦丛压竹欹行人迷失路粉壁晃书帏
高下不相及非今自古来十洲花满树岂用俗情咍
老少竞浮沉须知岁月深开花如似夢世有几般心
清高宜养性善事好相兼菓蓏招贤客心闲道味添
促轸调弦急碎声用意弹指头轻妙和鶑舌五音端
天地自相悬何名大道坚聪明无滞碍愚昧莫知前
深秋云物冷经雨斗添寒尽日缘情坐霜叶易燋干
欲息何情思良犹本不真羣心皆有异老尽少年人
无事胜多事非缘不是缘深穷浅近意寻往便知前
行幸一何得民安君子乐求官利益人劝善惩诸恶
炎天收已去凉气触幽襟稽古看书罢时听一弄琴
常负岁寒色贞姿不动摇任从霜雪裏凡木易干燋
常读古人书随宜道更殊闲忙心各异恬淡入清虚
丽句冥搜得灰心大道尊从人言澹薄古僻是玄门
少年虽共语不解老人心莫作爲闲事高山似海深
少年多语笑终日遂心娱不会凡情识如癡我亦愚
假合于形影如同夢裏身若言等级类谁是较量人
晴霁夜清秋星繁月似鈎乐耶兴我意绝唱入冥搜
雨多七八月遍地生秋草寂静半斜闲看书心更好
会解垂要理真诠羡非深意大谁教指因缘善归心
解垂要理真诠羡非深意大谁教指因缘善归心会
求比旧前忧依述最亨知休以佑然留希佛背生推
比旧前忧依述最亨知休以佑然留希绅背生推求
旧前忧依述最亨知休以佑然留希佛背生推求比
前忧依述最亨知休以佑然留希佛背生推求比旧
忧依述最亨知休以佑然留希佛背生推求比旧前
依述最亨知休以佑然留希佛背生推求比旧前忧
依忧前旧比求推生背佛希留然佑以休知亨最述
忧前旧比求推生背佛希留然佑以休知亨最述依
教训大宽深古羡协真齐要运解观心苦善业因迷
秋风雪月天花竹鹤云烟诗酒春池雨山僧道柳泉
餐霞成鹤骨饵药驻童顔静想神仙事忙中道路闲
杨广山头草凭君待价焞异苗翻茂处深密固灵根
吾年八十五修因至于此问我归何处顶相终难睹
扑落非他物纵横不是尘山河及大地全露法王身
柳墙高于花怒飞方可至奇哉游夏徒吐辞作雄翅
胡僧金锡光爲法到汾阳六人成大器劝请爲敷扬
汾阳有三诀衲曾难辨别更拟问如何拄杖蓦头揳
须用直须用心意莫定动三岁师子吼十方没狐种
我有真如性如同幕裏隠批破六门关愿出毗卢印
越国启封后余地连吴楚事着因一时留名遂千古
大地雪漫漫春风依旧寒说禅说道易成佛成祖难
晨鷄报晓灵粥后便天明灯笼犹瞌睡露柱却惺惺
天晴盖却屋乘干刈却禾早输王税了鼓腹唱巴歌
碧天临迥阁晴雪点山屏夕烟侵冷箔明月歛闲亭
袅霞披迥殿香雾拥轻帘晓花歌静院芳树捧晴檐
心空如太空豁然无可触一真法界中灵照常安住
清澄寂灭海明浄涅槃天到此方知乐休躭浊睡眠
了知起灭意决定生死根不复随缘转是名不动尊
赋象各由心影响无欺诈元无造化工羣生自造化
风花荣落速水月浄明深物物观天理资吾入道心
今人学宴坐不免寻思过欲免寻思过但知学宴坐
人爱贵而富我爱白而虚富贵荣辱会虚白吉祥居
起灭心不停生化形无数奇哉大丈夫自在空中住
一切是非薮皆从外听成我是厌闻者反听存灵响
求听存灵响冥心合太虚清融浮想尽名曰小无余
权要亦有苦苦在当忧责闲慢亦有乐乐在无萦迫
三空一不空悟入势孤雄得道加殊称超天自在公
心不择时息书不择时观达理意无碍豁如天地宽
貌愚愚谷邃道醉醉乡春愚醉无迷谬伊予意又新
多图果何益只自劳奔竞不如收身心凝然成静定
宜城征美醖汉水得佳舫登岘思前哲游池醉夕阳
安得大金柅制彼日月轮免同流水车今人续古人
游子辞乡早高堂亲已老燕来不东飞寄书何日到
高枝枝上鸟终日叫思归如斯羽翼全何不望乡飞
野花成子落江燕引雏飞暗草薰苔径晴杨拂石矶
花时懒看花来访野僧家劳师击新火劝我雨前茶
流水惊前事清风似昔时重吟金谷咏如见岘山碑
未覆一篑土便作千仞观一自登巉岩培塿视群山
行尽两京路将登六里山全家空洒泪知是几时还
贾谊因才逐桓谭以谶疏古今常似此吾道竟何如
郑兴亲未葬张籍眼多昏何时解印绶归去卧山村
白头厌郎署病眼欲分司寸心犹未决所顾在妻儿
昔是优贤地今爲省过州非贤亦非过醉卧怀嵩楼
昨夜三更后姮娥堕玉簪冯夷不敢受捧出碧波心
但存心裏正无愁眼下迟若人轻着力便是转身时
先帝升遐日词臣寓直时柩前书顾命笔下定鸿基
秋近草虫乱夜遥霜月寒扇声犹泛暑井气忽生秋
唐虞得良弼姬孔是前身尼丘钟骨骼嵩岳与精神
迟日下金殿香云蔼玉炉苑花迷晚蝶宫树集寒乌
逈与群芳异含芳向暮春不如松柏木常保岁寒新
贤才思述作崖石尚磨砻元才词华丽顔公笔迹雄
笔迹因难泯词华讵可磨二贤名不朽千古着山阿
栽培万杉树延纳五峰云莲社松门接陶居柳径分
常欲栖山岛闲眠玉洞寒丹哥时引舞来去跨云鸾
和气生金殿微风转画旗年年好春色先是帝先知
迎气来归祚宜春祝降祥皇心勤治切应喜寸阴长
醇醴浮金斝柔蔬饤玉盘尝新兼介寿齐奉两宫欢
昼漏新添刻春寒早放班恩随宽大诏一日徧人间
位历三朝重风行四海深坐将仁厚意潜助发生心
铜溜消残冻朱楼拂早霞传声回步辇来赏小桃花
视膳回天仗含饴乐圣辰定应彤管笔书美系王春
正阃成王化开宫奉母仪身当四海养寿祝万年期
玉律生阳早金铺上日迟枝间双鹊语应是报春祺
平晓开朱户轻寒御练衣宫童移钿扇庆寿早期归
后德侔姬国嫔风协舜家进贤阳爲长修教月增华
春色平明到微风弄彩幡稍回宫柳弱更助壁椒温
暖日晖晖动清渠泱泱流六宫修岁事拂拭采桑鈎
腊雪余香径朝晖上绮甍翠生兰蕙色和入管弦声
重锦褰粧幕轻罗换舞衣钗头双燕子先向社前飞
野客访琴僧夜午月又午爲我弹薰风似听重华语
武昌古名地英秀森琳琅既号诗书窟复称云水乡
淡月微云外街泥小雨余人如墟市散灯似晓星疏
读碑经岘首贳酒过宜城莫问依刘事休伤吊屈情
春色入垂杨烟波涨南浦落日动离魂江花泣微雨
金陵烟草绿玉塞霜天白万里隔关山年来断消息
秦川春婉晚汉水路迢遥不待凭危槛离魂已暗销
归山终未遂折桂复何时且共江人约松轩雪夜棋
碧落秋方静腾空力尚微清风如可托终共白云飞
散乱萦花坞空蒙暗柳堤望回肠已断何处更鶑啼
平野人归后孤城日落时西风闻一笛惆怅忆桓伊
光随春漏细影共夕烟流若近明河没还疑坠玉鈎
一听早蝉响坐悲芳岁阑新秋空索寞前事但心酸
远行当岁暮冰雪路难分疋马阳关外边声落日闻
怅饮惜离羣穷边去路分雪深山馆夜孤雁背灯闻
绝塞程方远穷阴岁欲残石城归夢断陇月照人寒
水远沉来信山长叠去愁夜深关月白休凭驿边楼
夙驾巡边徼归程隔乱山长安花木丽春苑待君还
灞岸春波远秦川暮雨微凭高正愁绝烟树更斜晖
午昼花阴静春风数蝶飞坐来生远思深院燕初归
寒钟来极浦古寺隔重岩斜日搘颐坐天涯落月帆
炎光君此去旅恨杳何穷海树瘴烟黑蛮村山路中
长门秋夜雨窗外滴寒声悔不先辞辇应无别恨生
燕有情还至花无主乱开杜陵人不见夜月自徘徊
往事都如夢流年只断魂不堪春尽日细雨欲黄昏
秋风故关路蝉噪日斜时有客驱征马茫茫天一涯
大泽荒草阔行人心惨凄边云时断续流水自东西
沙阔戍楼迥风高边日清迟迟驱疋马何处问归程
昔曾过洛浦遗恨写苍苔往事诗空在春深我独来
严钟将报曙游子已登途野火时明灭残星似有无
只有天在上更无山与齐举头红日近回首白云低
未审初三月嫦娥怨阿谁嬾开十分镜只画一边眉
放汝入长江养教鳞角出风云际会时莫道不相识
朝元高阁迥秋毫无隠情浮云忽以蔽不见渔阳城
殿古寒炉空流尘暗金碧独坐偶无人又得真消息
南越第一寺偶来心地真却嫌桥下水流去入红尘
景淡花初落寒生海上潮门前归北路微雨柳垂条
静院鶑啼竹幽阑蝶在花登临转惆怅斜日两三家
尽日芳菲园不见芳菲好茂草与斜阳脉脉情多少
罗浮山下郡楼阁枕沧溟谁得闲中意清风野吏亭
山好曾留句城高复创亭登临千万境谁与画爲屏
雨网蛛丝断风枝鸟夢摇诗家零落景采拾合如樵
山远峰峰碧林疏叶叶红凭阑对僧语如在画图中
鬼神随处有谄诳世间人祭鬼都无福空增杀业因
正信天龙护邪神岂奈何但知常念佛灾怪自消磨
人死随前业升沉六道殊如何纯祭祀须道世人愚
杀牛惭禴祭黍稷本非馨斋诵真明德何劳执礼经
杀他还自杀影响逐形声鬼饱都无福空招堕火坑
回邪生正信臭草出栴檀逢难须坚固安居志好攀
专持菩萨号八部护君身急难随声应唯除不信人
法宝真良药衆生自不尝书持并供养世世上天堂
作福常回施天龙善鬼神威光常覆护使汝免灾迍
鬼道常饥渴当生怜愍心能蠲口中食佛賛福田深
郢国当时唱犹传白雪真问今非昔日和者几何人
先帝遗弓剑排云上紫清同时受顾托今日见升平
一载涪江上转添山野情手携僧共出笔放吏归耕
官舍如僧舍翛然万虑清等闲无客到容易有苔生
采得千年药临流凈洗藏至今源裏水犹带旧时香
渚宫形胜地从古冠荆湖依刘开幕府吊屈俯沧浪
至宝不自献韬藏亦英华余香被草木秀擢幽岩花
背装花屈膝白打大廉斯进前行两步跷后立多时
康乐悟玄机寂寥此栖息经翻贝叶文台近莲华石
水石一栏杆僧归四山静携琴谱涧泉月浸夜深冷
止观心地法色相本皆空禅慧明宗性超然万法中
一门三刺史四代五尚书他族未闻有朕今止见胡
清风习池上落日岘山西使君来问俗听唱白铜鞮
斵石自何许枕之怀赤城空庐复蕙帐旦暮白云生
秋山与湖水远近如相送后府宿扁舟知师有归夢
试吏才未申食贫同古人何以赠行色一酌湖上春
行草得三昧林间尝与语秋风忽卷衣别我之何所
皇城十二衢埃尘满香裓何以待归期山中桂花色
深藏西竹寺寒拥北谯城石字赞皇古泉铭庶子清
我来小小郡爱此高高台前对苍筤竹万竿球琳材
樱桃真小子龙眼是凡姿橄揽爲下辈枇杷作客儿
山称孤独字庙塑女郎形过客虽知误行人但乞灵
跨蹇度溪桥处处寻春信青枝摊蓓蕾唤仆频频认
我非东方儿不是牛耕土欲识我踪迹一气万物母
飞泉成五级一级一龙湫削出万仞秀讵让蓬莱丘
造化凿绅维千岩鬭空碧有时云雨开残阳落幽石
一径数里间巉岩镇幽谷中夹清溪流白云长断续
寒井深无极人谓藏虬龙尝闻救炎旱丝雨洒长空
巨石平如掌天然状鼙鼓击之还有声分明含太古
双峰起云际仿佛五侯门烟霞锁不开曾无车马奔
峭石状危屏截断诸峰青白云触不飞仙掌空遗名
昔人持此咒岩坐岁寒深梵言不复闻雅名流至今
尝闻越邑民祷雨碧岩畔神龙如有期爲霖通旱暵
扪萝梯峭石直上青云端咫尺星斗光冷射人心寒
出槛亦不翦从教长旧丛年年到朱夏叶叶是清风
蒙君遗长笺语意如何说请看身上衣裩中本无蝎
笑似乌梅裂啼如豉汁流眉间粘踮子已上是幞头
画堂灯已灭弹指向谁说去住本寻常春风扫残雪
危楼高百尺手可摘星辰不敢高声语恐惊天上人
霜叶飞梁苑风樯指上饶江山应有助别恨寄兰苕
昨夜三更裏嫦娥坠玉簪冯夷不敢受捧出碧波心
沤生称沤灭二法本来齐要识真归处赵州东院西
无眠动归心寒灯坐将灭长恐浮云生夺我西窗月
初月不到晓夜色何冥冥独立秋江上风波卷寒星
山人跨雪精上便不论程嗅地打不动笑天休始行
载酒听莺语春风到处吹鱼峰如有约蜡屐正相宜
亭尤逢夜竹不识自知音朦胧望明月终得拂青尘
今期甚好雪纷纷如秋月文殊不出头普贤呈丑拙
今朝六月六谷泉被气𡎺不是上天堂便是入地狱
玛瑙坡前树春来亦着华雨晴烟乍敛浓艷鬬朝霞
玛瑙坡前水泠泠夏亦寒夜深明月上珠颗落冰盘
玛瑙坡前路秋宵独倚筇草深藏鬼火苔老绝人踪
玛瑙坡前石坚贞可补天女娲何处去冷落没寒烟
苒苒岩上云潺潺涧中水山鸟如唤人喃喃深林裏
买药囊无金伏枕头有霜夜深不得睡隙月射秋床
沉沉向秋暮切切声相续夜静草堂深闲床照孤烛
终日湖亭坐悠悠万虑闲眼前何所有寒水与秋山
沤生复沤灭水湿元无异尽日倚栏看无人知此意
石壁春归去孤山秋未来夜深扶病坐明月照苍苔
荷叶罩芙蓉员香映嫩红佳人南陌上翠盖立春风
戍亥重逢日干坤透迥时幻身今已脱明日有丹梯
北陆凝阴尽千门淑气新年年金殿裏宝字貼宜春
羊公民爱深原叔复善政缉祠流声诗才德交辉映
爱重八九月登高上下楼林红云白处寒濑泊渔舟
极目生晚照溪云偶成朵大朴曾未分青山自唯我
极目生晚照远树笼微阴谁知清浅流别有沧海深
极目生晚照幽情眷兰芷白苹叶裏风不在秋江起
极目生晚照步影何迟迟归禽古木中相对频相窥
极目生晚照蓬莱匪仙境钓得十二鳌重来谢孤影
松风清未休水月淡相对去来非等闲必许孤云会
九九八十一大勳不竖赏若谓无詨讹金刚曾合掌
择木有灵禽寒空寄羽翼不止蓬莱山冥冥去何极
石径通岩窦引步藏欹侧蓬莱人不来扫尽苍苔色
飞瀑千万层五月状冰雪将期云雾开永夜对孤月
咄咄休强名刍狗亦爲累寂寥金粟身曾未求诸己
门外春将半岩冰暖有声玄沙曾未到虚得偃溪名
门外春将半青青野色分桃花开欲尽无处觅灵云
门外春将半羣芳鬭盛时邻家有庭柏诸祖共相知
门外春将半幽禽语共新宝陀岩上客应笑未归人
劫火曾洞然木人泪先落可怜傅大士处处失楼阁
德云闲古锥几下妙峰顶唤他癡圣人担雪共填井
祖佛未生前已震涂毒鼓如今谁乐闻请试分回互
宛转复宛转真金休百链丧却毗耶离无人解看箭
翠羽立高枝危巢对落辉碧潭千万丈直下取鱼归
海峤生片云有时忽如盖不挂飞来峰悠悠拟何待
宾主分不分颟顸绝异闻解布劳生手寄言来白云
门外春将半闲花处处开山童不用折幽鸟自衔来
门外春将半闲花处处开山童曾折后幽鸟不衔来
千峰雨雪时别我情何极不知天地间更有谁相识
峨峨太白峰倚翠列霄岸羡君乘兴归凭栏与谁看
出城四十里古堰若天外飞棹清浅中孤影自相对
欲飞飞未得冷泊杉松枝如何垂天云远远同一涯
右军墨池月照我复照谁千里忽相到中峰多病师
庭前栀子树四畔有桠杈未结黄金子先开白玉花
松罗石室中清雅胜支公地静无尘到天高有穴通
三宿酣神酎乡名因此呼山中千日者自合是仙都
峨峨溪畔石迢迢石边路寄言名利徒清闲诚足慕
北斗挂须弥杖头挑日月林泉好商量夏一秋风切
一击响玲珑喧轰宇宙通知音才侧耳项羽过江东
安陆号方镇江边无事州民淳讼词少务简官政优
处处逢头路头头是故乡本来成现事何必更思量
天寒稻粱少万里孤难进不惜充君庖爲这边城信
舟闲人已息林际月微明一片清江水中涵万古情
湖水春来绿山云忧亦繁如何隐君子长啸掩柴门
地迥隔尘寰石门云闭关幽人澹无事白鹤相往还
六合万籁息秋林月正归琴中弹不尽石上坐忘归
风起即千里风回翻问津沉思宦游者何啻使风人
两山闘咽喉羣石矗牙齿行客无限愁横吞一江水
渡水采桑归蚕老催上机札札得盈尺轻素何人衣
采桑知蚕饥投梭惜夜迟谁夸罗绮丛新画学月眉
渡溪溪水急水溅罗衣湿日暮犹未归盈盈水边立
素律铄欲脆青女妒复稀月冷天风吹叶叶干红飞
拂拂生残晖层层如裂绯天风翦成片疑作仙人衣
巴江江水色一带浓蓝碧仙女瑟瑟衣风梭晚来织
谷暗随呼应禽春不速来幽居逢令序跬步且徘徊
年近古稀有不易升此堂他日留泉下须留姓氏香
长江行不尽帝里到何时既得凉风便休将舻棹施
桥上山万重桥下水千里惟有白鹭鸶见我常来此
山中何所有岭上多白云只可自怡悦不堪持赠君
齐野非吴渚支郎是子陵钓台千古月宝塔万年灯
西湖多胜景飞盖喜相陪暑气迎秋尽江声向夕来
白石洞间路吾家在其中琴窗与书阁一半是云封
雁级指高冥登瞻地域灵路寻沧海断山带沃洲青
远适庐陵郡经旬泛楚天江山晴绕枕星斗夜随船
远适庐陵郡重江去不穷全家片帆底三月怒涛中
海腹藏吴楚天枢转斗牛夜分惊日浴潮落见鲸游
天意降时雨山川潜出云锄秦将授汉此力半因君
思古理鸣琴声声动金玉何以报昔人传此尧舜曲
磨此千年鉴朱顔清可覽君看日月光无求照人胆
江上往来人但爱鲈鱼美君看一叶舟出没风波裏
阳和不择地海角亦逢春忆得上林色相看如故人
青郊鸣锦雉绿水漾金鳞愿得郢中客共歌台上春
渺渺指平湖烟波极望初纵横皆钓者何处得嘉鱼
珠彩耀前川归来一扣舷微风不起浪明月自随船
君归一水遥魂断木兰桡赖有南轩竹清风慰寂寥
平湖万顷碧谢客一开顔待得临清夜徘徊载月还
弦上万古意樽中千日醇清心向流水醉貌发阳春
月色满沧波吾生乐事多何人独醒者试听濯缨歌
夜入翠烟啼昼寻芳树飞春山无限好犹道不如归
妻子休相咎劳生险自多商人岂有罪同我在风波
一棹危于叶傍观亦损神他时在平地无忽险中人
陇上带经人金门齿谏臣雷霆日有犯始可报君亲
君恩泰山重尔命鸿毛轻一意惧千古敢怀妻子荣
妻子屡牵衣出门投祸机宁知白日照犹得虎符归
分符江外去人笑似骚人不道鲈鱼美还堪养病身
有病甘长废无机苦直言江山藏拙好何敢望天阍
天阍变化地所好必真龙轲意正迂阔悠然轻万钟
万钟谁不慕意气满堂金必若枉此道伤哉非素心
素心爱云水此日东南行笑解尘缨处沧浪无限清
沧浪清可爱白鸟鉴中飞不信有京洛风尘化客衣
风尘日已远郡枕子陵溪始见神龟乐优优尾在泥
萧洒桐庐郡乌龙山霭中使君无一事心共白云空
萧洒桐庐郡开轩即解顔劳生一何幸日日面青山
萧洒桐庐郡全家长道情不闻歌舞事绕舍石泉声
萧洒桐庐郡公余午睡浓人生安乐处谁复问千钟
萧洒桐庐郡家家竹隐泉令人思杜牧无处不潺湲
萧洒桐庐郡春山半是茶新雷还好事惊起雨前芽
萧洒桐庐郡千家起画楼相呼采莲去笑上木兰舟
萧洒桐庐郡清潭百丈余钓翁应有道所得是嘉鱼
萧洒桐庐郡身闲性亦灵降真香一炷欲老悟黄庭
萧洒桐庐郡严陵旧钓台江山如不胜光武肯教来
数仞黄堂上题名仅百贤孤高宋开府千载可拳拳
山水真名郡恩多补谏官中间好田锡风月亦盘桓
风物皆堪喜民灵独可哀稀逢贤太守多是谪官来
去国三千里风波岂不赊回思洞庭险无限胜长沙
江上多嘉客清歌进白醪灵均良可笑终日着离骚
结舍近沧洲江山不外求我来明月夜更得主人留
堂上列歌钟多惭不如古却羡木兰花曾见霓裳舞
有浪即山高无风还练静秋宵谁与期月华三万顷
一品山前识迢迢三十春多惭画戟裏重见白云人
南国风波远东门冠盖回多情是明月相逐过江来
蔽野旌旗色满山笳吹声功名早晚就裴度亦书生
三月二十七羌山始见花将军了边事春老未还家
墙外辘轳响楼前江汉欹曙光和月色犹记早朝时
日色清如照前林叶未零海东新隼至一点在青冥
晚色动边思去年犹未归戍楼人已冷目断望征衣
春色人皆醉秋光独不眠君看明月下何似落花前
清言一以遥默默江楼上安得如白云无心两相忘
灵剑经年匣决云谁爲高报人如有道何忍问吹毛
南园万树花极目春芳丽林下老成人相招植松桂
行歌春满路坐歌春满园花前人自乐桃李岂须言
明月照前墀朱弦奏流水春风如未回敢望无云起
南楼百尺余淸夜微埃歇天会诗人情遗此高高月
江南有美人别后长相忆何以慰相思赠汝好顔色
饱去樱桃重饥来柳絮轻但知离此去不用问前程
长江万里来古寺中流起何如天上星汩汩波涛裏
惨惨高槐落凄凄余菊寒粉墙多记墨聊爲拂尘看
苒苒渭滨族萧萧尘外姿如能乐封殖何必醉中移
红白薇英落朱黄槿艷残家人愁溽暑计是望盂兰
浅艷侔莺羽纤条结兔丝偏凌早春发应诮衆芳迟
开从百花后占断羣芳色更作琴轸房轻盈琐窗侧
峨峨楚南树杳杳含风韵何用八千秋腾凌诧朝菌
河柳擅佳名青条发红穗因愁百卉娇强作芳菲意
濯锦江头树移根药砌中只应春有意偏与半粧红
别殿香三炷斜廊酒一杯官闲非侍从骑马却归来
不忍与君别怜君仁义人三年官满后依旧一家贫
山木有甘实托根清禁中岁芳摇落尽独自向炎风
华州回道士来到岳阳城别我游何处秋空一剑横
偶来松树下高枕石头眠山中无历日寒尽不知年
兄也错到底犹夸将相才世缘何日了了却早归来
江外三千里人间十八年此行谁复见一鹤上辽天
眼看沧海近身与白云高回影连三岛盘根压六鳌
山开明月峡水写武陵溪地胜人堪隐源深客自迷
杨歧无旨的种田博饭吃说夢老瞿昙何处觅踪迹
南番人泛船塞北人摇舻波斯入大唐须弥山作舞
九十二光阴分明对衆说远洞散寒云幽窗度残月
蜀魄连宵叫鵽鳭终夜啼圆通门大启何事隔云泥
红日照扶桑寒雪封华岳三更过铁围拶折骊龙角
括苍山上云山好云亦好可怜山下僧看云不知老
水树春烟重庭花午影圆人边无限地鸟外有余天
寒食少天色春风多柳花倚楼心目乱不觉见栖鸦
水光浮柱础天影带楼台触石云孤起吹潮雨四来
六符摇斗极八座冠文章规宪存中府勳庸入太常
风劲香逾远天寒色更鲜秋天买不断无意学金钱
移萱树之背丹霞间金色我有忧民心对君忘不得
深浅霜前后应同旧渚红羣芳坐衰歇日日舞秋风
瘦碧两三茎萧萧雨又晴江湖未归客不忍听秋声
菌生枝上雨龙起穴中雷怪影漫溪侧寒根缠石回
擢翠向人孤潭潭省署虚雨余秋更晚风月共萧疏
押燕移离毕看房贺跋支饯行三匹裂密赐十貔狸
谷雨樱桃落薰风柳带斜舜弦新曲在休唱后庭花
好是一时艷本无千岁期所以谑相赠载之在声诗
蛰龙潭裏蛰潭上风波急一旦飞上天鱼虾不能及
影借金田润香随璧月流远疑元帝植近想志公游
越鸟恋南柯春来怨别多冷风如可御争奈简书何
此地横青嶂当年动紫氛将军精爽在可解勒遗文
羲仲司旸谷涂山佐夏王六宫师俭德四海化躬桑
中禁千祥集东方万象新彩幡迎喜气宝字镂宜春
日向阴虬永春随彩凤归玉京多燕喜金殿满光辉
彩树春芳满仙蓂昼景长早花依玉砌初溜漾银塘
浴种宜蚕事修禖尽燕祠资生迎木正蕃衍纳春祺
酿酒渟神水延年饮露华八风朝圣日三境住仙家
南极注生气音官协夏钧良辰五日永景福四时新
晓霁澄天宇离明敞帝阍灵符千福集神印百邪奔
刚日逢端始炎辰属长嬴君王仁且圣慈旨却枭羹
殿户还飙入宫池御水凉彩舟人竞渡化国日偏长
四时乘大德五日敞金扉阳晷移南陆天光盛紫微
商管微阴动良辰午正端三光扶圣寿亿载奉皇欢
川馆亲蚕后宫房献茧初香缯争点画彩缕竞垂舒
楝叶迎新侯菖花发美祥忧勤宣内则嘉宴助时阳
灵艾传芳远仙蓂吐叶新配干资厚德介祉集嘉辰
星火朱光炽缯丝采物华讙谣宜圣日王气协皇家
五丝通遗问百草鬭输赢神印能袪恶灵符解辟兵
天家饶物采华节有光辉明月裁歌扇轻霞翦舞衣
禁苑年光丽端辰物象华天风结桃实火德盛榴花
莲叶抽芳际榴房结子初长年鬭百草旧俗祭三闾
广殿回雕辇沧池漾彩舟尧心顺时令不是重嬉游
寂寞之淳音其爲乐至深应嫌鼓腹者独自抚弦琴
武夷溪九曲曲曲可垂鈎自得溪山乐何须公与侯
冰解初分窦波平便泛舟岸花红吊影沙鸭绿昂头
漾漾通仙穴潺潺入故城晚来丘壑思并爲一渠声
短绿抽心草深红半面花游鱼知底事跳碎水中霞
已开临水径自作探花人岸柳何爲者都卢欲占春
桥脚时依树阶唇便作河初无心可洗谁作洗心歌
何年留妙迹真赏日云疏不遇临池鉴谁收坏壁书
吹律蕤宾动乘离玉烛明荐盘荆俗黍颁饵汉祠羹
宝轸流薰唱仙壶永瑞曦欲知人厉息天报艾生迟
宝典灵辰旧皇居瑞应偏冰纨能辟暑丝缕解延年
魏井开冰洁齐宫献服新宫门无暑气犹许艾爲人
朱索连荤种仙缯篆秘符谁知万灵贶先日拥椒涂
令月辰标午皇居物效祥仙蒲九节长宫树万年芳
越簟轻裁玉齐纨巧缕冰宫中虽命节何处有炎蒸
偶作河梁饯翻爲池上宾归骖不忍驾新月共留人
景纯过官舍走马不曾下蓦地趁朝归便遭官长駡
七里城南路斋祠宿下房远烟晨燎地斜日夕牲场
上辛兹摄事瑞祝本通天自此春秋笔还书大有年
钧曲来深殿宫花出御沟云天正如画壁月在西楼
石马开陵道阴虬结庙阿飞云似不去疑误大风歌
白虎晨湍迥青龙夕雾和汉陵人易识流水记岥岮
故老今多丧严祠日愈新青青陵上杏神护五株春
金石凝虚笋旌旗落暗尘唐尧遂不见空有进羹人
洛水萦祠外嵩云泊栋端桥山何必问只是葬衣冠
夏砌绿茎秀秋檐红穗繁终然体不媚无乃对虞翻
飞宇棘南傃以待风之薰因君奉扬力并慰塞下人
硙湍方电激麯屑已云霏诚哉智者乐力少功不赀
遵蒙本山下渠激流且迅无嫌万折劳思回九里润
波平柳苒苒湖与柳共色攀条弄潺湲坐送春晖昃
千骑亟游赏宾盖纷相随不知是日欢何如清夜时
凭栏玩文漪日与赏心遇汀筱陵砌繁沙禽冒波翥
悠悠水周堂堂上列禊宾宾劝使君酬无爲负良辰
溪光倒彴影彴影跨溪垠非论权取意聊订济涉仁
亭轩入空碧极眺烦虑开汉树有葱茜陇云多徘徊
水容静若鉴天影倒虚明勿使川风动波生便不平
压枝高下锦攒蕊浅深霞叠彩晞阳媚鲜葩照露斜
移植自西南色浅无媚质不竞灼灼花而效离离实
红白相嗣繁色纯香亦浅相对庭户间俗尚焉能免
修茎无附叶繁萼攒庭首每欲问诗人定得忘忧否
有名见郑风今赏异畴日采花当采根可能治民疾
修修稍出类辞卑不肯丛有节天容直无心道与空
纤茎寒始密秀叶晚逾滋芳意君须识羣葩摇落时
不枝惟叶茂无干信中空所以免摧折爲依君子风
刷羽梁王池春至欲言归牵我东南恨随君西北飞
如帷复如荠历历映沧洲故障千里目剩作一重愁
戟棨严门第镮金倦带围如公三事老从古几人归
北户静无尘萧萧玩翠筠此时刀笔手惭愧杀青人
庄生坐濠上下玩戏鱼跃鱼固不知人人奚谓鱼乐
蛙声直可厌聒耳横相干怒气何关勇私鸣不爲官
膨脝枵怒腹日夕沸溪干羣响何容罢时无牡鞠官
古来韦与杜阀阅冠当年今日城南问惟余尺五天
新笋渐盈尺新梢已铺瓦燕雀忽相惊深沉似隆夏
长爱鸭陂头平波澹不流相君时独泛准拟五湖舟
肆威矜逐逐索党恣狺狺盗跖真知道余财欲污人
青松独受命停雪待阳春一遇樵人斧同成朴樕薪
虎啸云岩下风生林岭隅须防威可假慎勿逐城狐
持鹬蚌谋壮贪蝉鹊意深渔人一拱手弹者笑依林
腻蘤金英扑纤莛玉段抽萱如解荣悴争合自忘忧
我有忘忧号君爲忧世人欲忧忧底事胡不暂怡神
水风披玉蘤溪露泫瑶津花意如师意宗雷社裏人
高士非求死天教陨少微云疑隠居在犹傍岭头归
倦枕回尤数东方不肯明只将无睡耳终夜着蛩声
淮平舟未进远绪怅依依勿谓王孙怨先如春草归
二山皆在眼未忍去淮津三宿宁无恋况非桑下人
赉弼昔营野代工天眷深此时萧散乐却似住岩阴
儒藴披幽笈仙图启秘关嵩云爲雨罢来伴相君闲
处膏非自润在寸敢矜长试用蔀家暗回爲邻壁光
总总长柯上离离翠实疏休夸冒霜雪仅得守门闾
雨罢飞花徧缄愁对晚杯客心将炀竈同是一寒灰
客舍已萧寂况逢龙忌辰何烦申火禁自有不黔人
游子何方客征裾满素尘疲骖不进道还犬复迎人
轻烟变渚色寒浪嚙堤痕鸟去枝犹动沙颓水暂浑
今岁腊未破明年春尚赊天教催朔气先作塞南花
晚秀尚可惜早开真谓奇君看早开处定是向南枝
烟开容蘤密霜重放丛斜插着星星畔潜郎称晚花
默默过桃园穿条叠叶翻夫君犹舌在时晏便无言
历尾无余日更筹促曙躔持愁剩残岁将老入新年
行路到溪穷寒流自浼浼客立平沙上篙人舣船待
木末芙蓉语当时不谓真今来木末见愁杀拟骚人
麴尘轻抱蕊宫缬巧妆丛青女由来妬凭君浅作红
浩露津缃蘤大风猎绛英繁霜不可拒慎勿爱空名
千绕青丛外携觞只自留晚花兼素发同是一悲秋
芙蓉本作树花叶两相宜慎勿迷莲子分明立券辞
一作淮南守再逢霜艷新花前今日酒却是去年人
此夕炎氛罢浩然天意秋桂华兼月上槎影带星流
隠几穷千古披经究万殊扶疏曾答客涉猎耻成儒
顺谀要领绝书罢付函封隶子方求益君非卖菜佣
汉囊一需头并荐五处士由来角立名独归徐孺子
我来春已晏道樾半清阴崖暗石蹲虎林明花散金
秋水自然碧秋花何意红干坤摇落恨只是爲西风
楼迥衔空雾郊长占暝霏戏鱼晴自掷寒鸭夜还飞
上溪不弛帐下溪不打桨上下各有趣相遇风波上
濯濯萦春晚依依带暝饶楚宫皆饿死无计学纤腰
来自蚕丛国香传弱水神析酲疑破鼻并艷欲留春
潘赋幽芳在周诗荣鄂传佛轮千幅细公带万钉圆
东郊迎气罢暖信入严宸暂遣星杓转令知天下春
瑞福随春到穰穰正似山君王宽大诏自此徧人间
縠管灰飞尽金胥刻漏长欢情与和气并入万年觞
春风长乐地春仗大明天春酒皆千日春枝即万年
阳和今日到景物一时新陛下南山寿长迎千万春
天上春先徧世间人未知黄金装柳蕊红密点花枝
水暖蛟冰解灰飞凤管和阳春与皇泽并付女夷歌
青郊迎淑气华阙报芳辰瑞木梢梢变珍禽哢哢新
春前已岁换岁后始春来彩燕随宜踮缯花鬭巧开
嘉佑随年至皇恩共气和水痕冰处动烟思柳前多
晓佩摇苍玉晨旗亚翠斿新年好春色今日满皇州
暖碧浮天面迟红上日华宝幡双踮燕彩树对缠花
雪罢云初暖天和日便迟玉楼新燕子禖下记来时
春从何处生先觉满瑶京冰解鱼鳞散云飞鹤态成
春天丽春旭春酒献春杯树待珊瑚鬭花须羯鼓催
春阙风光丽春城歌吹喧琼苏献春酒金薄镂春幡
瑞历岁惟新物华春可爱雪尽林弄姿冰销水生态
庄周悲杀雁本爲不能鸣宁识山阴误能鸣亦就烹
游鱼川上乐映藻复依蒲须防裁密网莫独畏鹈鹕
渔拽乱溪来白鸥惊已屡不应畏机心却下沧波去
邓守挽不住眷予番久留决非人所挽胡不理归舟
谁刻优胡象来爲饮席珍不因君屦指几作独醒人
蝶躞趁繁会婆娑无定妍心知吾地广长袖得回旋
道樾阴阴密畦泉活活流梨成津向润瓜熟子相钩
日晏坐中园清襟注迥轩轻飈逢叶动小雨得荷喧
淝水萦如带淮山崒似云此时闻鹤唳无复畏官军
氐丑矜凶甚临流列万幢由来不自项何荷欲浮江
豪英出名胄偃蹇倦宦游大言满千牍高气横九州
既多九穗谷复有三秀芝芝以保万寿谷以庆东菑
我观招提境古桧何苍奇白蚁巢其根青虬嚙其枝
囊香着郎衣经绡着郎手此意不及绡共郎永长久
香来着吾怀先想纤纤手果遇赠香人经年何恨久
重复青山裏双峰锁寺门楼聳排云阁松盘过路根
是水爲佳境中城枕碧湖楼台万室近物象几州无
古砚蟾蜍滴文屏薤叶书世间多倚伏休叹橐中虚
森然桃李阴当春皆手植更求青青枝要见岁寒色
自惭闲索居岂贪顔色盛爱渠真不言可以通三径
林下人归少君归不待年能令两蜀士叹甚二疏贤
多罗四十年偶未识摩毡近有王宣政时时与纸钱
鬰鬰长条抽林间翠堪翦背岭山气浓幽人趣不浅
不待春风徧烟林独早开浅红欺醉粉肯信有江梅
翻然思何苦昨夜秋风高良友念将别幅巾邀此遨
清梵隔寒流乱蝉鸣古树谁知林下游复得杯中趣
池上暑风收竹间秋气早回塘莫苦留已变王孙草
未坠高梧叶初生玉井凉愁心异潘岳独自向河阳
不减阮家会所嗟当北归厌厌敢辞醉明发此欢非
鸳鸯罗荐开翡翠香帏寂解带竟羞明移灯向东壁
携手出中闺殷勤尅密期密期虽不远回顾步迟迟
来时云冉冉去值雨霏霏莫怪罗衣湿荆王夢罢归
昨日日暮别今日日暮愁犹认纵裙色依依在石榴
情来不自理明月生南楼坐感昔时乐飜成此夜愁
含情独不语落日窗中时妾意与君意相思只自知
出门重新制纤手行自整愿作花工儿长年承素颈
黯黯雨云晦骎骎车马繁唯忧不及见及见反无言
故人留雅曲今与新人弹新人听不足复使后人欢
西南雨气浓林上昏月色寒影不随人寥寥空露白
南山尝种豆碎荚落风雨空收一束萁无物充煎釜
陶尽门前土屋上无片瓦寸指不沾泥鳞鳞居大厦
池塘去后春一夕生绿草无由夢阿连诗句何能好
碧矿不出土青山凿不休青山凿不休坐令鬼神愁
新花朝竟妍故花色顦顇明日花更开新花何以异
中园啄尽蠹未肯出林飞不识黄金弹双翎坠落晖
酌我罇中酒知君羡北归如何沙上鸟远逐片帆飞
殷勤魏公子落莫吴王孙下客独垂泪伤心思旧恩
鸳鸯同白首相得在中河水客莫惊笑云间比翼多
去日觅钓竿定能垂钓否若不暇钓鱼钓竿当去取
日结一尺网知吐几尺丝百虫爲尔食九腹常苦饥
试看昆阳下白骨犹衔镞莫愿隍水头更添新鬼哭
吴牛行欲老汉马焉得肥筋力不可恃游子当念归
莽莽蒿莱下纷纷狡兔迷枯枝坐守者若箇是忘归
灼灼生寒烬终朝照席明从教占有验燃灭本无情
访古历荒城城孤落日鸣人琴两不见破月高台倾
寒草才变枯陈根已含绿始知天地仁谁道风霜酷
疲马不畏鞭暮途知几千当须量马力始得君马全
月晕已知风灯花先作喜明日挂帆归春湖能几里
欲社先知雨将归未见花那能长作客夜夜夢还家
急雨射苍壁溅林跳万珠山根水壅壑漫窍若注壶
曾无千岁人安见千岁实聊效昔所投琼瑶报非一
雪晴何所乐乐趣在杯中况复君家美雕盘脍缕红
邀饮奏醴醪案杯烹蟹螯吾非独醒者莫诵楚人骚
插云千万重一望不可暂前岭与后峯翠色浓复淡
不畏塘雨急钿叶自相遮纹禽忽飞去冲落波上霞
烟潭深不极鉴碧无菱花日脚下波心澄江见鱼虾
浅浅碧水平青青稻苗长偏知楚客爱白鹭飞下上
林间夏雨滋复有斜阳照绿浄不摇风从教春草笑
石齿嚼寒声粼粼萦曲处有时浮落英又过城根去
伐桂向芳洲跨波湾势小时爱游人渡游人在林杪
古木刳爲舟野藤牵作榄钓人寒雨中远望烟蓑暗
紫角菱实肥青铜菱叶老孤根未能定不及寒塘草
食鱼日已晚矫翼烟际还不与雁鹜竞风标亦自闲
翩翩沙上鸥安用避渔舟渔人在鱼利何异尔所求
寒雁与寒来夜落汀洲宿泊船人不寐月下声相续
子核成双杏将寄同心人定栖鸳鸯魄爲物岂无因
夢过汉陵间秋风石马闲当年侍臣泪泣尽向三山
迟月月已上清光在高木未能照我庭团团隔东屋
既殊出塞声还非江上听夜吹送悠扬高楼月方迥
昔向寒溪卧远寺撞白云今也趋早朝残月马上闻
虽传古人声不识古人意古人今已远悲哉广陵思
风衣何揭揭有若瓠叶翻尘土不远去白云藏石门
夏雨涨黄流夜鸣邻船柁乘危冒险人不识西山饿
蛙行动萍叶误观作游鱼稍稍引两股已变科斗书
青草生水中日日随水长水落何所依撩乱爲宿莽
有虫托断葑断葑日夕流不知止息处随夫非自由
荒水浸篱根篱上蜻蜓立鱼网挂绕篱野船篱外入
茸茸翦熟丝雨染燕脂晕满树敛黄昏槿花无此分
青青老镜叶下有繁实尖浪头拨船女刺手终不嫌
岸傍草树密往往不知名其间有啼鸟似与船相迎
青蝇何处来聚集满盘间谁知腹中物变化如循环
水上卖瓜女摘瓜陂上田长麻已不识满把青铜钱
买鱼问水客始得鲫与鲂操刀欲割鳞跳怒鬐鬛张
沙头风雨来踮水野云黑如观曹公营万弩射船侧
前时双鸳鸯失雌鸣不已今更作双来还悲旧流水
度水红蜻蜓傍人飞欵欵但知随船轻不知船去远
塘上挽船人塘泥深及胫落日望前村心将道途竞
燕立茅屋脊燕衔芹岸泥巢成同养子薄暮亦同栖
鹊衔高树蝉危脇缫车响露腹不曾肥杀之嗟已往
河畔有钓翁团泥爲瓮缶坐想秦人声思倾杜陵酒
天嫌物兼美而使密云藏已向石屏见何须照席光
木杪芙蓉花开非红艳早常畏晚霜寒朱华竞衰草
零落黄金蕊虽枯不改香深丛隠孤秀犹得奉清觞
照此寒夜中欲残红烬尾空堂灭复明独宿拟山鬼
食蠹非嫌蠹声来古木高谁将琵琶弄写入相思槽
五月枇杷实青青味尚酸猕猴定撩乱欲待热应难
尝闻汉武帝偶问东方朔臣拟作龙呼慙无头上角
夏园甘果熟日觉树林稀休笑道傍李无人摘自肥
云衲山中来画桡江上发何日到山中山花应未歇
江风裂瓦鸣浦口惊波作君驾何不来客心空寂寞
盆茧未成丝破裤劝可脱安知增羞顔赤胫衣短褐
孤竹二君子圣人知独清但将奇节并何用首阳名
树影落东墙影微人已醉休看枝上绿但对眉间翠
朝辞都城裏暮止汴堤头满目非相亲寂默对河流
野鉢归松下将亲闻道师风沙不堪寄霜笴自相宜
蒲葵两钱扇漫写未嫌轻老媪持将去无端色不平
松上垂青蔓蒲根泻碧泉高僧来不见却返五峯前
昔辨荆州悞今爲越叟迷黄甘与绿橘正似珷玞圭
远赠乌纱帽能无白也诗山花不更插野客莫惊窥
禽鸣脱破裤定无新易故此语莫相讥善贫知有素
万钱买尔身千钱买尔笑老笑空媚人笑死人不要
孤素发残枝非关比衆迟殷勤胜菖叶重叠爲农时
有酒不病饮况无菖蒲根空怀楚风俗角黍吊沉魂
佳人五色缕道士张囊符瘦臂不中系百邪何用驱
百草堪爲药舟行不及收岸旁萧与艾从听到寒休
薄暮得菖蒲犹胜竟日无我焉能免俗三揖向樽壶
瓶巾过江去远托故人船借问风涛势何如杯度年
何言恐偷样自是君妇懒五日缝一巾犹道苦未晚
裹髻不裹额自名燕子巾翼覆尾涏涏谁问巢由人
古锦裁诗句班衣戏坐隅木奴今正熟肯效陆郎无
秋花冬更开夏实冬还结物理性难常人意自爲孽
心王不妄动六国一时通罢拈三尺劒休弄一张弓
今年七十七出行须择日昨夜问龟哥报道明朝吉
新冬新宝寿言是旧时言若会西来意波斯上舶船
寒原耕种罢牵犊负薪归此夜一炉火浑家身上衣
叠嶂最惊目排青隠星络双溪颇醒心激素出林薄
松桂擢危岑烟云昼亦阴洞门虽不锁谁测洞中深
尊酒贪迎月人生醉后佳夜来窗不掩吹落一瓶花
时丰公事少笔砚任横斜环郭江山秀人情等物华
有象阶前景无声膝上琴何劳今郑卫视听不关心
穷谷寓形久惭无问俗方文章古刺史今昔窃余光
秽草诛还密浮萍去又生辄污如鉴浄有客若爲情
秀泉开旧甃初试仰山茶寂寂有余意池莲三五花
园涉日成趣穷诗嬾缀装梁间冰雪句屈指岁华长
洗竹遥山出流泉到曲池可怜波万顷黾勉对沦漪
道院今犹古闲中事可书鹭鸥驯不去谁可得亲疎
登堂方再月已许庆丰年偶继前贤迹承流颇裕然
鸿鹄远矰弋鱼鸟脱池笼始觉一无物方知万事空
尽日望西山扶筇复倚栏远观犹未足更作画图看
百种闲花草皆非药笼材如何桃与李曾不预栽培
勿谓闲花草色成各有宜君看桃与李未是岁寒姿
天地育万物物物遂其生何须强分别不若两忘情
此花犹未发此酒已先香独有甘芹意开罇略爲尝
古寺依青障高轩俯碧潭山僧如有待先扫侍中庵
观鱼最是乐莫作羡鱼心退而能结网所得过千金
垂钓与施食乃是两般心莫作鲁人意公张取百金
凫鸥两闲暇知我无机心跃渊宜自在直莫上鈎金
蹔别荧煌座初爲半月期洛城归意切不独爲花时
伊叟已先至兴公犹未归凭高东北望一片白云飞
勿谓清溪清长如镜初洗须防苟容物污尔清到底
春溪渐生溜演漾回舟小沙禽独避人飞去青林杪
春岩瀑泉响夜久山已寂明月浄松林千峯同一色
芳荃奠兰酌共吊松林裏溪口望山椒但见浮云起
野色混晴岚苍茫辨烟树行人下山道犹向都门去
寒川消积雪冻浦渐通流日暮人归尽沙禽上钓舟
山色无还近看山终日行峯峦随处改行客不知名
朱栏明绿水古柳照斜阳何处偏宜望清涟对女郎
鸣驺入远树飞盖渡长桥水阔鹭双起波明鱼自跳
轻舟转孤屿幽浦漾平波回看望佳处归路逐鱼歌
行人夜已断明河南陌头双珰不拟解更欲要君留
落日堤上行独歌携手曲却忆携手人处处春华绿
朝看楼上云日幕城南雨路远香车迟迢迢向何所
连环结连带赠君情不忘暂别莫言易一夕九回肠
浮云吐明月流影玉阶阴千里虽共照安知夜夜心
朝闻惊禽去日暮见禽归瑶琴坐不理含情复爲谁
双鸳刺绣领粲烂五文章暂近已复远犹持歌扇障
临水复欹石陶然同醉醒山霞坐未敛池月来亭亭
洛城风日美秋色满蘅臯谁同茂林下扫叶酌松醪
野水竹间清秋山酒中绿送子此酣歌淮南应落木
劝客芙蓉杯欲搴芙蓉叶垂杨碍行舟演漾回轻楫
山水日已佳登临同上下衰兰尚可采欲赠离居者
笳鼓下层台旌旗转和屿桥响骛归轩溪明望行炬
北临白云涧南望清风阁出树见人行隔溪闻鱼跃
断虹跨曲岸倒影涵清波爲爱斜阳好回舟特特过
冷雨涨焦陂人去陂寂寞惟有霜前花鲜鲜对高阁
谁道梅花早残年岂是春何如艷风日独自占芳辰
客路逢寒食花山不见花归心随北雁先向洛阳家
野岸溪几曲松蹊穿翠阴不知芳渚远但爱绿荷深
荷深水风阔雨过清香发暮角起城头归桡带明月
萌牙资暖律养育本仁心顾彼苍生意安知帝力深
阳进升君子阴消退小人圣君南面治布政法新春
气候三阳始勾萌万物新雷声初发号天下已知春
御水冰销绿宫梅雪压香新年贺交泰白日渐舒长
蔼蔼珠帘日溶溶碧瓦烟漪涟采荇水和暖浴蚕天
太史颁时令农家候土牛青林自花发黄屋爲民忧
元会千官集新春万物同测圭知日永占岁嘉时丰
天清槐露浥岁熟麦风凉五日标嘉节行龄献寿觞
午位星杓正人间令节同四时和玉烛万物被薰风
舜舞来遐俗尧仁浃九区五兵消以德何用赤灵符
画扇催迎暑灵符喜辟邪风光丽宫禁时节重仙家
椒涂承茂渥嫔壶范柔仪更以亲蚕茧纫爲续命丝
密叶花成子新巢燕引雏君心多感旧谁献辟兵符
旭日映帘生流晖槿艷明红顔易零落何异此花荣
梅黄初过雨麦实已登秋避暑多佳赏皇欢奉豫游
鸣蜩惊早夏鬭草及良辰共荐菖华酒君王寿万春
楚俗传筒黍江人喜竞舡深宫亦行乐彩索续长年
天容清永昼风色秀含薰五日逢佳节千龄奉圣君
彩索盘中结杨梅糉裏红宫闱九重乐风俗万方同
宝典标灵日明离正午方五行当火德万寿续天长
茧馆覆柔桑新丝引更长纫爲五色缕续寿献君王
槐绿阴初合榴繁艳欲然翠筒传角黍嘉节庆年年
香黍筒爲糉灵苗艾作人芳音邈已远节物自常新
珠箔凉飔入金壶昼刻长鸾台尘不动销尽故时香
冰壶凝皓彩水殿漾轻涟绣茧夸新巧萦丝喜续年
黄金仙杏粉赤玉海榴房共鬭今朝胜盈襜百草香
溪边野芙蓉花水相媚好半看池莲尽独伴霜菊槁
红芳晓露浓绿树秋风冷共喜巧回春不妨闲弄影
马祖才升堂雄峰便卷席春风一陈来满地花狼借
踏青原上饮祓禊水边歌佳节相连好游人一倍多
西溪殊近郭少华更当轩竹径通华表松庭接绀园
弯弓射月落挥剑决天开何言四溟广并合不成杯
托身螟两睫卜都牛一毛奔驰万里外终不出秋毫
晓色兼秋色蝉声杂鸟声壮怀消铄尽回首尚心惊
脱帻吏休后凭轩风快余瀑泉增濑急新叶补林疏
暑初天未热观阁进轻凉果熟愁枝重荷生觉渚香
晓光澄水月秋影颤风幡宛是真如地荷花获翠轩
雪挫更霜摧寒心未易回庭前皆古意何必问西来
雨久藏书蠹风高老屋斜邻居尽金碧一一梵王家
千灯传静刹四绝号虚堂已是金银界仍爲翰墨场
木老岩坰冷泉飞月殿寒栖真无一事清啸倚栏干
灵洞古坛基烟萝接翠微日西春又晚不见羽人归
古木与云齐门前百丈梯我来烦想涤疑是过灵溪
灵派本无源因禽潄玉泉自非流异禀谁识洞中仙
峯顶已崔嵬因高更筑台夜分僧定起咫尺见云雷
片石倚中天云深鸟道间人多祝尧寿登此拜南山
幽寺倚岩阿云扉掩薜萝老僧中燕息谁问世风波
寒瀑落春岩天垂百丈缣更疑仙客宴不卷水晶帘
湾尽疑无路堤回忽见桥冬空仍水后物物称萧条
奔流出万山乱石销孱顔彼跃龙门者何尝惧此关
重九登高节阳秋禀气和家家欢会日祺寿所宜多
尘事不留毫谁云夢寐劳因思四老会今复数年高
制动必原静治人先正心风乎昼坛上退食鸣瑶琴
天迥旅怀阔风长野叫来沧波清可爱先爲濯京埃
古寺无碑刻僧云不记年自余安所问惟是爱林泉
岩雨晴犹滴溪泉直复迂倾崖目眩转乱石步崎岖
台上望城下迢遥知几寻湖光隐隐见多碍柳烟深
史局逾年别重来已涕零朱书未绝笔又欲汗新青
云间双剑峰壁立望西东天地本无外江山还自通
惯乘霄汉鹤翻说淤泥莲可惜玉台处等闲闲几年
风定雪新晴尘埃眼豁明青山似相识终日伴行人
今年中秋夕来赴去年约不见破铁铛弹指空剥剥
御茗毓何峰烟岚十二重玉泉新吐凤金饼五盘龙
遥闻金在沙知是虚名号世人方竞奢何兹有遗宝
佛迹空在兹佛心无处所寻迹以求之似学邯郸步
万物虽散殊孰非道之体何必石岩岩方疑金色臂
梵教一来东羣心日归向土石至无情也作披缁状
月色固无改台基亦不坏嗟哉翫月人古来谁更在
形模皆自然树立岂人力松影与秋光扫成真水墨
田苗自枯槁井鳗人所祷若教龙有灵此鱼何足道
璘师凿此泉晨夕奉亲老因知达者心岂尝离孝道
尝闻有爲法佛说如夢幻胡然窣堵波香花耀凡眼
晋后千百年兹殿俨如昔梵宇若皆然应须省民力
典午既陵夷羣材共沦谢唯有青青松于今被王化
长疑佛界中天女来行乐爲怕山风寒仙衣尽重着
外边虽节目内裹却空虚从来汗流浃只爲写经书
夜落无人见朝看到处新非君有分别力不奈松筠
水性本来弱渐寒成此坚东风有时到几日是残年
逸少曾留翫人因唤右军鸟名加爵号不离羽毛羣
庶人常用贽贵在不飞迁饱食待庖宰虚教两翅全
丑妇易爲洁愚儿多守纯天将恶文采万物恐无春
斜月正当楼香雾压城重起傍小兰行花亦方在夢
万里一朱轓崎岖度岭关路盘云雨际人在斗牛间
背郭千峯起涵空一水泓风帆人共远潮屿岁重耕
今日是重阳劳师访野堂相逢又无语篱下菊花黄
日高霞散彩松老鹤巢枝坏壁诗犹在纱笼何用之
扬鞭策羸马桥上一徘徊欲拟临涡赋慙无八斗才
吏散铃斋掩闲眠到日斜无端是春夢容易绕京华
郑声良可厌闲抱七丝琴欲识调弦意理人先理心
年长身多病闲钞已试方未甘先犬马毕命报恩光
青山日相对闲看白云生谁谓无心出中含济物情
晓桉三杯后闲烹北苑茶色香俱绝品雪泛满瓯花
扁舟宾客少闲作道家装迹静心还静逍遥觉日长
雨霁轻埃息闲吟面曲池游鳞时对掷双破碧涟漪
朝来因试笔闲答故交书莫怪音尘绝吾心与世疎
渐老无功业闲思惜壮年桑榆如有得犹可勒燕然
晴轩足清趣闲与鹤开笼寄语北山侣无惊蕙帐空
居民覆其屋大半施白瓦山际两三家如经新雪下
官酤米爲麴酿出成红酒里社醉丰年便是宣城酎
田中多峭石苍玉乱欹斜怪似湘中见封域近长沙
白首爲郎舍清朝剖使符一麾荣父子千里接江湖
人久衆所憎物久衆所惜爲负磊落姿不随寒暑易
欢聚九十日回首都如夢明月与清江东轩又难共
云势移峯缓泉声出竹迟此时无限意唯有翠禽知
气候如当日山川似旧时独来还独往此意有谁知
手足恩情重塤篪欢乐长要知能忘处坟草两荒凉
至灵之谓人至贵之谓君明则有日月幽则有鬼神
既不能事人又焉能事鬼人鬼虽不同其理何尝异
生平与人交未始有甘坏己亦无负人人亦无我害
目见之谓识耳闻之谓知柰何知与识天下亦常稀
风林无静柯风池无静波林池既不静禽鱼当如何
仆奴凌主人夷狄犯中国自古知不平无由能绝得
林下居虽陋花前饮却频世间无事乐都恐属闲人
路上尘方坌壶中花正开何须头尽白然后赋归来
尽道之谓圣如天之谓仁如何仁与圣天下莫敢伦
自有吾儒乐人多不肯循以禅爲乐事又起一重尘
大达诚无碍人人自有家假花犹入念何者谓真花
夏木无重数森阴翠樾低相呼百禽语太半是黄鹂
虽老未龙钟篱边菊满丛乍凉天气好里闬正过从
景好身还健天晴路又干小车芳草软处处是清欢
雨霁景自好秋深天未寒可能乘兴否夏圃上盘桓
八月小春天小花开且殷晚来经小雨遂使小车闲
旱极望雨意病危思药心人人当此际不待劝而深
一语便喜处千言益怒时既因言语合却爲语言离
缘饰近虚襟虚襟后患深疗饥当用食救旱必须霖
清洛接天去寒云貼地飞人于桥上立诗向雪中归
正旦四篇诗缘忻七十期请观唐故事未放晋公归
平地虽然远那知物物新危楼一百尺别有万般春
赏花高阁上负约罪难回若许将诗赎何时不可陪
蛙蜢泥中走凤凰云外飞云泥相去远自是难相知
天下太平日人生安乐时更逢花烂漫争忍不开眉
一春九十日风雨占几半花好不成观心狂未能按
举世自纷纷谁爲无事人吾生独何幸卧看洛阳春
春水渌成波成波无柰何难将染佗物止可染轻罗
春雨细如丝如丝霡霂时如何一霶霈万物尽熙熙
春去休惊晚夏来还喜初残芳虽有在得似录阴无
盛夏久不雨满天下愁苦安得一片云救取人间否
久旱偶成雨方喜慰愁苦虽能敛尘土不能救禾黍
盗伯窥财物其心不虑佗取时唯恐少败后只嫌多
盗伯窥财物其心只虑添安得取时贪却似败时嫌
虫蠹书害少人蠹书害多虫蠹曝已去人蠹当如何
清风正蔼如小阁枕通衢不欲久独擅能来同享无
心足而家贫体疎而情亲开襟知骨瘦发语见天真
诗成大字书意快有谁如巨浪银山立风樯百尺余
酒喜小杯饮诗快大字书不知人世上此乐更谁如
俗阜知君德时和见帝功况吾生长老俱在太平中
意亦心所至言须耳所闻谁云天地外别有好干坤
夢裏常言夢谁知觉后思不知今亦夢更说夢中时
日中爲噬嗑交易是寻常彼各不相识何复更思量
月到梧桐上风来杨柳边院深入复静此景共谁言
林罅天尤碧风余月更明人间无事日得向此中行
林下闲言语何须更问爲自知无纪律安得谓之诗
曏日所云是如今却是非安知今日是不起后来疑
曏日所云我如今却是伊不知今日我又是后来谁
月到天心处风来水面时一般清意味料得少人知
不逢圣人时不见圣人面圣人言可闻圣人心可见
君子存大体小人无常心于人不求备受恩唯恐深
安分身无辱知几心自闲虽居人世上却是出人间
好勇能过我当仁岂让师勇须仁以济仁必勇爲资
亲莫如父子远莫如蛮夷蛮夷和亦至父子失须离
仁莫如父子义莫如君臣二者尚有失自余恶足论
君臣守以义父子守以仁义失爲敌国仁失爲路人
里闬闲过从太平之盛事吾乡多吉人况与他乡异
太平之盛事天下之美才人间无事日都向洛中来
欲见心无已久违情柰何云烟虽咫尺不得屡相过
曾见方言识曾闻始谓知柰何知与识天下亦常稀
古事参今事今人乃古人只应情未浃情浃自相亲
梅因何而酸盐因何而咸茶因何而苦荠因何而甘
天听寂无音苍苍何处寻非高亦非远都只在人心
五福虽难备三殇却不逢太平无事日得作白头翁
终岁都无事四时长有花小车乘兴去所到便如家
草色连云色山光接水光危楼一百尺旅雁两三行
春看洛城花秋翫天津月夏披嵩岑风冬赏龙山雪
未见希夷真未见希夷迹止闻希夷名希夷心未识
及见希夷迹又见希夷真始知今与古天下长有人
希夷真可观希夷墨可传希夷心一片不可得而言
客说河州事经营杳未涯讶予独无语贪嗅杏香花
吴起初辞魏张仪乍入秦西河蒙惠久南楚受欺频
东海有大鱼罔罟无能近砀然一失水蝼蚁得而困
田丹功盖国貂勃语回君谤者古来有犹能杀九人
老者得其养幼者得其仰劳者得其饷死者得其葬
能怀天下心肯了人间事岂止求于今求古亦未易
岁俭心非俭家贫道不贫谁知天地内别有好干坤
孙陈李三人亡国体相似虽然少有文何复语英气
曹刘孙三人兴国体相似虽然小有才何复语命世
不爲十分人不责十分事既爲十分人须责十分是
月明星自稀日出月亦微既有少正卯岂无孔仲尼
使吾却十岁亦可少集事柰何天地间日无再中理
吾今六十六衰老何可拟志逮力不逮人共知之矣
索链无如事难知莫若人人情随手别事体到头均
月新与月残形状两相似柰何人之情初见自欢喜
松柏入冬看方能见岁寒声须风裏听色更雪中观
柳性至柔软一年长丈余虽然易得荣柰何易得枯
百谷仰膏雨极枯变极荣安得此甘泽聊且振羣生
圣在人中出心从行上修金于砂裏得玉向石中求
芝兰种不荣荆棘剪不去二者无柰何徘徊岁将暮
宇宙在乎手万物在乎身緜緜而若存用之岂有勤
先天天弗违后天奉天时弗违无时亏奉时有时疲
不多求故得不杂学故明欲得心常明无过用至诚
林下闲言语何须要许多几乎三百首足以备吟哦
诗狂书更逸近岁不胜多太半落天下未还安乐窝
春暖未苦热秋凉未甚寒小车随意出所到即成欢
胸中风雨吼笔下龙蛇走前后落人间三千有余首
能言未是难行得始爲艰须是真男子方能无厚顔
未去交争意难忘黑白心一条无敌路彻了没人寻
未去交争意难忘黑白情一条平稳路痛惜没人行
未有一分功先有十分敌所得无分毫所丧无纪极
未有一分让先有十分争所丧者实事所得者虚名
有过不能改知贤不肯亲虽生人世上未得谓之人
周孔不足法轲雄不足师还同弃常饍除是适蛮夷
意亦心所至言须耳所闻谁云天地外别有好干坤
道不远于人干坤只在身谁能天地外别去觅干坤
胡越同心日夫妻反目时人间无大小得失在须斯
善处忧难作能持事自修腹心无外物蛮貊亦怀柔
百年嗟荏苒千里痛萧条忍逐东流水无期任所飘
安乐窝中乐娲皇笙万攒自从闲借出客到遂无欢
扬善不扬恶记恩不记雠人人自欢喜何患少交游
悲哉不善人禀此凶戾德非唯败人家又能败人国
乐静岂无病好闲终有心争如自得者与世善浮沉
见物即讴吟何尝曾用意闲将箧笥诗静看人间事
此情人不知亦尝叹迟暮虽则叹迟暮柰何难分付
此情人不知亦尝叹迟久虽则叹迟久柰何人不受
君子多近名小人多近刑善恶有异同一归与任情
时止则须止时行则可行时行与时止人力莫经营
草色依稀绿花稍隠约红一般难道说如醉在心中
冬夏远难出止行南北园如逢好风景亦可至三天
痛矣时难得悲哉道未传今年年已尽明日是明年
窗晴气和暖酒美手柔软兴逸情撩乱笔落春花烂
大喜与大忧二者莫能寐二者若能寐何忧事不治
物理窥开后人情照破时一身都是我瘦了又还肥
物理窥开后人情照破时能将函谷塞只用一丸泥
物理窥开后人情照破时正如携宝剑切玉过如泥
物理窥开后人情照破时渴多逢美酒病后遇良医
物理窥开后人情照破时能将一箇字善解百年迷
物理窥开后人情照破时情中明事体理外见天机
物理窥开后人情照破时可嗟兼可唾堪鄙又堪嗤
物理窥开后人情照破初不堪将劝诫止可与嗟吁
物理窥开后人情照破前止堪令执笔不可使持权
物理窥开后人情照破休止堪初看望不可久延留
物理窥开后人情照破时欲知花烂熳便是叶离披
物理窥开后人情照破时有权能处置更狡待何爲
物理窥开后人情照破间敢言天下事到手又何难
在未定之时当难处之地方事之危疑见人之措置
人无不老理日有再中时不老必无也再中应有之
君子喜淳诚小人喜欺罔淳诚岁时长欺罔日月短
语言须中节义理贵从宜可革仍三就当行必再思
身生天地后心在天地前天地自我出自余何足言
屋新人喜居屋弊人思去主若善修完何时不能住
一身如一国有病当求医病愈药便止节宣良得宜
花开春正好花谢春还暮不意子规禽犹能道归去
春来蝴蝶乱春去子规啼安得如前日和风初扇时
禽不通人情唯知春已暮亦或叫提壶亦或叫归去
诈者固疑人天下尽行诈不信天下人其间无真话
淇水清且泚泉源发吾地流到君家时尽是思君意
新花色鲜艷故花色憔悴明朝花更开新花何有异
北巷通南陌门连五相家水分池对岸墙隔树交花
禹士力生头都知闲做弄直待担子折恁待柴束重
风篁荫修岭挺节含虚心悠悠往还客孰不聆清音
虚亭乱石间中有潜虬府澄湛源莫穷旱岁爲灵雨
谢讲竺峰寺归隠新此桥院幽结林表身老寄烟霄
真说无所示真听无所闻海潮山外过妙响入深云
物外老余生泉发幽岩裏自可给瓶盂不羡沧溟水
忆昔毗耶老杜口有谁听还闻寂寞裏其辩过雷霆
心寂寂自绝此意爲君说寒云嵌空亭独有月照雪
高峯御皎月深壑泻飞湍谁来白云裏与汝凭栏看
独尔羣山裏人称狮子峯无心自哮吼显晦烟云中
巨石如掌平兀然半青嶂钦哉昔道人饲虎兹嵓上
昨夜过温汤夢与杨妃浴敢将豫让炭却对卞和玉
同欢一宵间平生万事足想得唐明皇畅哉畅哉福
昨日到城廓归来泪满巾徧身罗绮者不是养蚕人
南土殊风气冬林叶尽丹越天无雁度楚泽有龙蟠
城分二江急树入九峯开地隔犍牂绕人从楚蜀来
精气腾井络下临羣岳尊元真戴天坐执印朝轩辕
南浦逢除日天涯有去舟蛮城和雨闭峡水带春流
汉用亡臣策登坛授钺时须知数仞土曾立太平基
九译使车通君王悦战锋争残四夷国只在一枝筇
绵绵褒斜路窈窈郑真谷斯人已千载高谊犹在目
寄宿翠微颠身疑入半天晓钟鸣物外残月落岩前
一簇楼台地嵯峨四面函路盘七折岭坐对六时岩
右执范贤袂左拍薛昌肩举头傲白日长啸揭青天
至今千丈松犹伴数岩雪不见纤尘飞寒泉皓明月
泛泛松江水迢迢笠泽边万年知禹力灌溉有余功
作墨本谁氏研摩有强弱摩尽不见墨此处原非着
晚色在何处楼高天宇低闲云无去住归燕自东西
宁越门前路归鞍驻石梁西山气色好晚日正相当
四上不登第漂流二十年依依去国恨杯酒春风前
入官无所解因笑得君怜岂知孙武子自欲逞威权
越国无双艷吴宫未始知谁言勾践黠不自爱西施
秋水已复漕秋风初怒号天容霜后凈山势北来高
落叶随飞鸟疎砧答暮蝉悠悠戍楼角凄切万家传
青山重叠叠绿水响潺潺未到悬崖处抬头子细看
唐家谕巴蜀通道至邛僰列郡徼西南夷居半岩壁
土瘠事刀耕家无终岁蓄所资盐井利持易他州粟
江上腊梅村人家半掩门夕阳连野色落叶破烟痕
燕子知时节还寻旧宇归新人方按曲不许傍帘飞
衆生瞻窣堵回向大觉身内顾六尺躯一雨无诸尘
踏碎贺兰石扫清西海尘布衣能效死可惜作穷鳞
夏竦何曾聳韩琦未是奇满川龙虎举犹自说兵机
苔径傍岩斜林间是道家夜潭鱼戏月春地鹿眠花
坛峙麻姑石溪忘夏禹碑物神人所贵世事远谁知
十室所可重喜君吾道同因过一携手醉卧六经中
未识贵池好尝闻弄水名白鸟鉴中立画船天上行
使君合浦来示我海滨石千岩秀掌上大者不盈尺
羽客朝元地遗坛古寺中炼成丹竈在骑去鹤巢空
端石如池状润疑云雨通粗官不识字好去伴诗翁
兜率一峰旁林开见宝幢鸟行高避县山骨下连江
平湖七百里四望白波围影触吴天阔寒吞楚泽微
节逢重九日郡占五溪间止水痕依岸行云影过山
歌吹深秋节香灯古佛园细泉初落石远岫正当门
路到龙栖处阴森觉有灵山腰过云黑石眼出泉腥
草市人朝醉畲田夜火明泷江入地泻栈道出云行
地穷山亦断烟水是封圻外国衣装盛中原气象非
冷逐江梅使先春下桂林湖平三楚出岭尽百蛮深
乱草藏边路寒禽下戍楼伏波渠水浅难载济川舟
五代浮屠阁危层不易攀晓光诸寺塔晴露别州山
民归新邑去古寺静寥寥僧映水遮户客随云过桥
绝塞多秋色孤城易夕阳此间饶宠辱还我水云乡
出抚欢兜俗亲提季子军随人两关月迎马二溪云
汉节护诸蛮徘徊瘴疠间少希铜马式老厌玉门关
假守昭平郡偷闲少送迎亭标梅句老堂识敬公名
假守昭平郡当门桂水清海遥稀蚌迹峡近足滩声
假守昭平郡诗情比阆仙蝉声风叶外鸟影月池边
南极苍梧郡江山号胜游海天晴动水峡月夜随舟
川流八桂末地势九疑余不惮勤酬唱江通丙穴鱼
昔时孟太守忠信行海隅不贼蚌蛤胎水底多还珠
舍轡历天险身疑出鸟群罅开蛮俗合脊尽瘴江分
星落胡王死河穷汉使归雪山经夏冷天马入秋肥
谈笑沦漪阁藤花竹叶间易醒江上酒难画雨中山
远浸溪光碧寒生松桧阴渔舟惊暮雨高吹入秋林
草木英华聚楼台紫翠重山形仙苑凤泉脉御池龙
古殿千年屋高松百尺阴真人不可问时有鹤遗音
昨日采莲者双双桥畔新旧花今不见喜见似花人
色阴长带雨疑是白云根欲问东巡事今犹不敢言
左右盼江湖游人憩半途山高步步上何用叹崎岖
易道已南矣清风今尚寒山人空再拜不识汉衣冠
皎皎冰壶里天寒六月风水仙来往处三岛忽相通
袅袅云中路沧浪四面开诗人吟不得唤作小蓬莱
零落雪霜后犹含千载春一株化爲石谁是种时人
细细沙痕落流金在井泉山人邀我饮化骨共爲仙
昔日巢居客今爲天上仙文章流海内几杖葬山前
石径生光怪传流玛瑙坡天人曾布地此物至今多
首出群山内晴窗几处看不因风雨折开槛满溪寒
日落游人散山寒起树声玲珑石上穴处处有云生
飞来天竺远山秀已含春不遇名僧识千年岂有神
岌岌青松外安知鸟翼孤寒猿三叫罢便是蜀州图
静久波涛散溪深涌乱丝悠悠山下客将见水停时
此坞久无色何年朝太真晓耕云下路犹恐是仙民
白云今不去惆怅昔人非叶落风前响犹疑踏雪归
鸟外无行迹寒林引薜萝山中僧已老不信雪霜多
日月岩前鸟秋来不复闻达人今已化名系此山云
青松愁绝涧日夜白猿吟掌握多相就安知世上心
六月千里旱偷泉心亦卑不烦山老祝神物久无思
杳杳孤峰上寒阴带远城不知山下雨奎斗自分明
万顷田间雨多从顶上生野人犹不足常拟凿爲平
日气层层秀连山万丈孤崔嵬天上影一半入江湖
落日愁飞雨云中一綫明西湖将尽处忽见大江横
衣冠仁义少敢忽岭边人亦恐修荣达行歌自负薪
百年樵斧外留得挂寒猿不奈西溪水流香出洞门
岁旱须神物皆疑石有名卧龙今不起长负泽边情
突兀临飞鸟溪僧惯往来云山多乐处且入小天台
夏日红相照天晴坞自开襄阳多稚子摘赠故人来
太平云外客行采老山中莫叹秋霜早君看世上枫
寂寥千古事今日有谁登落日云间合空中露几层
佛心随处见层出更分明不用催灯火天高月自生
东岗人不识野寺在樵渔落叶年年满春风爲扫除
石下有灵骨千年生玉芝山神每藏护不使世人知
野鸟久不去清风长近人山间岂有历只见四时春
昔日岩栖处松花落草根瓦中匪是我棺椁任干坤
七山如北斗城锁几重重斗口在何处正当华盖峰
不见泉来穴沙平落细声夜高寒月漾银汉太分明
涌金春色晚吹落碧桃花一片何人得流经十万家
寂寞庵前草春深鹿自耕老僧垂白髪山下不知名
诗魂躔斗壁醉力撼蓬莱剖山无鹊印倾廄尽龙媒
前后坐亭上饮水皆自持其间贤太守谁复畏人知
寂寂绿岩畔相期无数人不知康乐后池草几回春
云引踏青客寻山西出城始知图画上今日有人行
白云出山去摇曳或西东人住白云下安然心已空
千年白鹿地今有佛楼台昨日到山下衔花犹出来
相传有五马曾此立踟躇人爱使君好换鹅非俗书
昨日折花者又随蜂蝶来思量妨底事红蕊续还开
会昌湖上客今已化爲尘一束青刍奠空思如玉人
谢公何所忆白日看云眠忽夢惠连弟遂得春草篇
杳杳璧沉水亭亭珠在渊落潮流不去还向定中圆
海榕树倒出皮干亦轮囷或问寿几许千年爲一春
重重风日透花气满池塘谁把红云比红云无此香
萍实祗如斗练江都熨开水清当自鉴无爲濯缨来
山杪一泉迸俯窥临日崖明珠不待拾自溅入人来
悠然已更乐知是鼎中余有海尚可往慎毋重见渔
出门日已晚棹短路何长頼有风相送荷花十里香
昔日林间兴风流谢客儿春山花又发不见屐来时
我爱临封好从来礼义乡江山足形胜风物半冠裳
有风还自掩无事昼常关开阖从方便干坤在此闲
蔼蔼青衿子来修谒庙仪怜他眉宇秀中有起家儿
雾霁山高牖天寒水落沙试披深岸草往往见黄花
获水登红稻篙舟割紫菱杯盘见秋物江海思飞腾
风枝挂危叶飞动夕阳中莫遣儿童撼留看着露红
折苇随风色枯荷尽雨声平波极眼凈好放画船行
蔬畦绕茅屋林下辘轳迟霜蔓已除架风飘空挂篱
朱果繁霜后甘甜半自零忽惊林色曙零落见残星
犬吠村墟改人移井臼空谁家收栗罢林脚有遗蓬
松阴不可憩冷冽恐飞霜时有高风过干花落石床
野竹蒙荒堑寒花乱废墟秋郊足幽事直欲带经锄
林暗罢收笋蹊空初扫花静中泉落岸清极雨沾沙
舟小从波兀桥深爱树遮风烟生远思何必慕乘槎
樽酒浮多蚁舟篷覆似蜗折杨争贯鲤编竹自捞虾
多病宜田里无名籍殿衙一耽林馆胜回首笑尘华
怜君此休驾长日坐倾斜山雨催行酒林烟候煮茶
和气生金殿微风转画旗年年好春色先是帝家知
迎气来归胙宜春祝降祥皇心勤治切应喜寸阴长
醇醴浮金斝柔蔬饤玉盘尝新兼介寿齐奉两宫欢
昼漏新添刻春寒早放班恩随宽大诏一日遍人间
位历三朝重风行四海深坐将仁厚意潜助发生心
铜溜消残冻朱楼拂早霞传声回步辇来赏小桃花
视膳回天仗含饴乐圣辰定应彤管笔书美系王春
正阃成王化开宫奉母仪身当四海养寿祝万年期
玉律生阳早金铺上日迟枝间双鹊语应是报春祺
平晓开朱户轻寒御练衣宫童移钿扇庆寿早朝归
后德侔姬国嫔风协舜家进贤阳爲长修教月增华
春色平明到微风弄彩幡稍回宫柳弱更助壁椒温
暖日晖晖动清渠决决流六宫修岁事拂拭采桑鈎
腊雪余香径朝晖上绮甍翠生兰蕙色和入管弦声
重锦褰粧幕轻罗换舞衣钗头双燕子先向社前飞
群英日零谢并蒂发奇芳愿以附驿使爲兄寿且昌
尚不求真语何能计妄言且饶只麽会犹是弄精魂
芳根出涧底秀木依墙东莫顾一时好当观三世空
论坚莫如松言脆莫如葱坚脆卒同尽无尽无如翁
雄风摇碧绿画角吊黄昏一带分江记双峰点海门
不惜将黄金争头买顔色妾貌自可恃谁能苦劳力
绝艷生殊域芳年入内庭谁知金屋宠只是信丹青
几岁后宫尘今朝绝国春君王重恩信不欲遣他人
极目胡沙满伤心汉月圆一生埋没恨长入四条弦
万顷平湖水晴光射早霞红裙斗画楫相结采荷花
荡漾水中舟徘徊岸边马相看两不语密意待谁写
𮫃鬣拥如云西人号乞银更逢桓御史特地起精神
风交蒲苇乱烟断鳬鹜飞日暮一笛起扁舟垂钓归
轩窗晓吹清枕簟晴光冷亭上逍遥人满身摇水影
逼帘呈素艷入座荐清香何以陪暑饮对之飞玉觞
晓霭滋花色晴辉发水光何人露新缬不管着秋霜
积水自渊渊来源常汩汩岸上翠衣禽对人时一没
紫盖嫩貼水玉梢长刺沙避风红出没惊雨绿交加
溪光摇玉璧云影漏金盘谁此伴高兴画桥凭曲栏
决水转横渠交塍画方罫秋风报秋熟满顷吹罢亚
高台按虚境飞驾罗太空小兆佩神虎每来清夜中
深深郑真谷小小焦先庐借问贮何物满床皆隠书
管马心何在排车意自闲问时将手板柱颊对西山
茂林斑若锦秀巘矗如屏底处供登覽阑干在杳冥
无时来见袭有地更临高坐客清谈起纷纷落麈毛
画箔褰何碍珍丛发已圆愿公皆遍赏莫爲一隅偏
挪风夸晚态垂雨怯春寒爲问题芳意同谁倚画栏
水似珠珰入池如玉磬开临流唯自适鱼鸟莫相猜
微棱生海角圆魄到天心共上唯佳客无容照俗襟
合栋交生角回栏互引牙由来因地势不是故尖斜
缭绕穿红萼烂斑踏紫苔谁将锦步障端爲使君开
玉笋齐抽日金釭竞列时自然俱可爱莫放画帘垂
已筑环爲堵仍裁月作床公来时隠几身世在羲皇
见说西溪裏群花艷正繁不知红影下谁共醉芳樽
红芳宵露清翠节晓霜犯雨后曬残日秋容满庭楹
锦江何日别漆水今朝见清露染顔色秋鹅一分浅
柔条长百尺秀萼包千叶不惜作高架爲君相引接
未晓南山去从禽夜不归凡行多少地十二所更衣
蜂啮红蕊烂虫啼碧丛短秋风略地起惟有苍苔管
峡束几重烟山分数尺天岩猿与溪鸟一似过飞仙
闲揭新刊集时装旧窨香还如到茂灌无物在床旁
华亭有珍禽毛丰而骨细他日上隋渠爲我致清唳
公礼欲下格具观人所存须知范孟博岂肯伏陈蕃
头梳三角髻余髪散垂腰时伴秦楼女月明吹紫箫
静立身微聳惊窥首略回何人将至此应自陇山来
巨尾蟠深草丰毛覆古苔雕栏临绮席长欲上香台
雨渍身如漆苔侵面若蓝问时都不语应是忆扶南
洗濯形容露剜挑口眼通试教常点检每夜定飞空
海底初生处扶疏苦未全几时随铁网流落汉江边
病眼每至午其视何𥉂𥉂安得张中书就欲求古方
飞桥架横湖偃若长虹卧自问一日中往来凡几过
长湖直东西漾漾承守寝一望见荷花天机织云锦
清泉绕庭除绿筱映轩槛坐此何可爲惟宜弄铅椠
日暮池已冰翩翩下鳬鹜不怕池中寒便于冰上宿
文石间苍苔相引入深坞莫撼青琅玕无时露如雨
朝阳媚秋漪菡萏隔深竹谁开翠锦障无限点银烛
柔条缀繁英拥架若深洞是处欲清香凭风爲持送
千舆翠羽盖万锜绿沉枪定有葛陂种不知何处藏
金橙实佳果不爲土人重上苑闻未多谁能爲移种
枯荻饶霜风暮寒声索索无限有微禽捉之宿如客
孤屿红蓼深清波照寒影时有双鹭鸶飞来作佳景
巴山楼之东秦岭楼之北楼上卷帘时满楼云一色
城端筑层台木杪转深路常此候明月上到天心去
㬊山孰云静汉水亦非动二见因妄生仁智何常用
北岸亭馆衆最先登此台台高望群峰万里云崔嵬
竹篱如鷄栖茅屋类蜗殻静几默如禅往来人不觉
危亭入幽深正在修篁裏坐久寒逼人暂来须索起
径源分灙水衮衮出亭下横湖能许深日夜见倾泻
谁此设孏床颇称我衰惰公事凡少休须来默然坐
宿露蒙晓花婀娜清香发随风入怀袖累日不消歇
石磴抱城回入竹见虚槛前望佳景多倚筇聊此暂
横湖决余波㶁㶁泻寒溜日影上高林清光动窗牖
小彴过清溪有亭才四柱地僻少人行翩翩下鸥鹭
悬流效曲水上巳娱嘉宾饮罢已陈迹那复山阴人
农桑乘晓日凌乱如碧油紫椹熟未熟但闻黄栗留
春风有多少尽入使君家当与郡人乐满园桃李花
落月照冰湖晓气何太爽两岸雪烟昏鳬鸥出深港
萧条野人庐篱巷杂蓬苇每一过衡门归心爲之起
繁红层若云密绿叠如浪青帝下寻春满园开步障
丛筠裹圜檐凈影碧如水谁识爱君心过桥先到此
群鱼见新晴万鬣戏清泚忽尔下淘河惊回入水底
翩翩彼珍禽金羽耀寒日飞落滩上冰对人连点七
盘石坐深林不欲人求见隔岸谁品弦数声拖白练
春日正晴明满园花盛发劝尔竹木鷄莫啼泥滑滑
花开已堪摘酒熟正好沽山禽会人意劝我提葫芦
全红开似镜半绿卷如杯谁爲回风力清香满面来
彩槴纵横设雕厨次第开须防何法盛直入此中来
骠骑极豪侈后房多艷姬可怜张凈琬不识半酣时
何事当清世归来咏考槃近闻新住处不似在长安
米盐辞剧务宫观得清资自取闲官乐争教俗客知
将何写幽意有此古桐声爲问好弹处谁来听蟹行
身闲无可奈惟此度晨昏与客正争局闻谁休叩门
缣缃罗几格无限有奇书想在中间坐浑如獭祭鱼
试品斋中画曾无第二流顽礓与乱筱应挂在当头
日光明骀荡天气暖氤氲草木遍庭槛清香朝暮闻
清飈动萧瑟翠樾减婆娑却爱夜来月满窗寒影多
铁石枝梢劲冰霜节目圆凈摇风苒苒闲映月娟娟
翠羽攒何密青丸缀实繁谁知人与木俱是太清孙
寒溜日涓涓萦纡小槛前不知明月下谁与弄潺湲
未老先求退题庵乃自呼有才须进用能保此名无
凈居都葺了余地盖斯堂不用栽萱草无忧可得忘
待阙官期远侨居客思多许时闲日月愿与局中磨
树色交山色蝉声杂水声客怀殊不倦信马此间行
霁色变云林寒光混烟水遥山定何处渺漭才可指
晚霭隔远岫秋容入平林方素仅盈尺岩谷能许深
蟹性最难图生意在螯跪伊人得之妙郭索不能已
骨甲与支节解络尤精研手足虽尔多能使如一钱
短羽已褵褷弱胫方屴岌母也向何处开口犹仰食
双干发寒葩一枿立纹羽欲品精妙人君当二三数
老栎抱拥肿金狨立鬅鬙当年陇山道似此见危层
苍獐引黄麑双耳谁惊立高原想新霁町疃见行迹
疏苇雨中老乱荷霜外凋多情惟白鸟常此伴萧条
大雪洒天表孤峰入云端何人向渔艇拥褐对巑岏
冈原草木秀溪谷云霞媚君笔谁所传独解吐和气
孤峰露苍骨疏木聳坚干高堂挂虚壁爽气来不断
乘暇访闲居临行欲所须急沽龙口酒忙打佛前鱼
我爱仙居宰接人推至诚一官崖岸绝百志惠慈生
四海兵今息耕夫未得知黄粱不敢吃碗尚半蒿藜
逐处随青草生来不识愁旱田干欲死拍手也须讴
几树浓于茜斜阳景最幽忽因风雨尽全减十分秋
中国浮图盛祈禳渐不过吾民非独困山鬼恨尤多
一堠居市廛百堠居林莽土木若有情山中亦惆怅
忆在山中日溪边把钓鈎相逢恐惊起招手却回舟
至音不可收今人滞形器欲知古乐心山中此声是
冲市柴鱼集应山鷄犬号问知人苦乐米价不多高
寂寞真龙去雩坛血不干世情多冷暖对此鼻辛酸
忆得别离日乡桥柳脚斜读君诗一转全似到吾家
琴鹤爲友朋出入常拂拭生来节便高故有扶危力
佞舌儿女柔异教蜩螗喧岂能听蛙黾静枕诗书眠
插屋数竿网穿篱几尺船水乡菱芡足不着免租钱
仲尼一旅人吴楚据南面不知千载下究竟谁贵贱
赐也相国尊子思终不慕乃知古今士轻重复内顾
涕泪昨辞亲酸心今别子舟陆空相望掺袂即千里
青青水中蒲根叶自勾带今我不如彼望君万里外
青青水中蒲秀色宜三春常苦秋气早飘飘悲路人
青青水中蒲谁能移之陆妇人系所徇憔悴甘独宿
北山三千里归来已近边如何闻鼓角晨坐更凄然
聳节偶相并雪霜终不迷应将古人比孤竹有夷齐
流水应无极东流向海城殷勤嘱双鲤爲寄别离情
海上春常早相思正一涯北风吹雪尽遥想折梅花
能怀望乡思慎勿上东楼海气常常雾淮声故故愁
丹成鸡犬去鼎在陵谷迁惟有千年鹤时来浴水边
高台映水末极望有层轩覽物惟长啸逢人未始言
悠悠转小棹漾漾逐浮萍载酒和嘉月投篇吊独醒
浅水通渔艇低花损帽檐东风日夜起幽兴此中添
东池种莲子红白间稀疏夏木阴成后君看锦不如
陈渔何处好层观倚高城快意屠门嚼安知万里鲸
孤屿曲池中芳菲四面同春愁随雀舫缭绕未曾穷
绛节朝何所白蜺空此堂神仙讵学得客到强焚香
清源秪数尺知是链丹余安得栖真子相邀肘后书
层冈南面起仰见檀栾姿诘曲成幽洞因堪象武夷
长楸荫柏堂小枝犹合抱得地遂天年斧斤安敢到
红玉谁家女双曈如水流映花看汉使不觉坠搔头
红玉谁家女眀艳夺青春羞人不得语含笑却成嚬
翠霞金缕衣独立翳斜晖无奈春风荡吹人只欲飞
春风能吹衣不能解人意使我爲朝云与君从此逝
留滞江南久今来万里归春风稍和暖作意入云飞
好去北归雁凭将千里书潼关何日到送目故愁予
月色初元夜花香翦彩春而公高阳客翻作独醒人
区脱逢归驿作书凭寄声那知夢识路先入大梁城
绿水池光冷青苔砌色寒竹深啼鸟乱庭暗落花残
跗蕚晴相照芳香暖竞飘波翻蜀地锦霞萃赤城标
种萱不种兰自谓忧可忘绿叶何萋萋春愁更茫茫
图书如蘧庐吏事累志意招邀即逍遥醉寐自弃置
荒径惑东西回环极翠微空持征鸟意长作准绳飞
修竹仍封雪交渠已泮冰那知四时改独有醉腾腾
去去百忧集回头归路迷纷然万行泪自逐水东西
洒落烟纨薄肖翘物象奇坐愁冰鉴释深恐夏虫疑
沙漠惟逢雪燕溪不见春聊将曾折柳留待未归人
冰涧纵横水风松高下声远游应易老跋马更凝情
寒事欲无几春归方有期嘉辰正须醉爱日爲君迟
香卷风飘幌灯昏雨映帘客愁浑不寐更觉漏声添
今夜闺中月应怜破镜辉南飞乌与鹊爲我报将归
薄宦遭百舌不如归去来提壶沽美酒泥滑滑如苔
闻道珠履客今朝黄绶归定知高士贵一府莫言非
凉风千箇竹疏雨万枝莲自是清无寐非关醉不眠
翠石琅玕色长杨风雨声不须醉剧饮此地有余清
春渡辽东海星回幕北天悠悠乡国别明日便经年
山尽寒随尽春归客亦归一杯分岁酒送腊强依依
苍茫六合外渺莽三皇初近既未必有远亦未必无
菩萨号文殊禅堂名曲讲语默本同源名实不相愯
羽觞泛中流坐傍修竹里右军期不来白鸥自飞起
北地凝阴尽千门淑气新年年金殿裏宝字貼宜春
丽日凝丹阙光风拂紫闱欲知春色早先上赭黄衣
正道仪中阃柔风表六宫一倾春日酒万寿与君同
未染仙人杏偏柔帝女桑应知蚕事早不独鬭年芳
御柳依然绿宫苔取次生黄鹂深处语不似旧时声
平昔歌声断凝尘满画梁昭阳新奏曲谁得奉君觞
翠缕争垂柳红酥旋点花林中都未有疑是旧年华
玉殿闻春到罗衣照地红君恩深汉帝不惜舞东风
万里关山静清阴满塞榆如何金殿裏犹献辟兵符
瑞日浮丹阙仙云满玉舆更传长命缕宝历万年余
泰一扶皇运真人感赤精更逢端午节君德万方明
御醑璩杯白仙风羽扇清灵符不须进汉垒已销兵
万里来珍贡风澜静四溟鱼龙惊咒水神雾忽生庭
两仪坤载厚四海母仪深愿上菖花酒年年圣子心
汉殿炎风少轻凉已动衣每来观织室不许夜停机
仙艾垂门绿灵丝绕户长何人握彤管金殿纪多祥
有德名终大无爲福自延更闻天子孝荐术助长年
宝缕千祥集灵符百疫犇天人无限福未老见曾孙
复道青槐合琱盘碧李新百灵扶绣户不假艾爲人
玉作仙家殿都无暑气侵犹裁葵叶扇常有爱君心
茧馆桑阴合新丝已上机忧勤不知暑亲织衮龙衣
金屋风光别仍逢令节新争传九子糭皇祚续千春
五月炎风炽忧勤紫掖中催裁恤刑诏晓下未央宫
金缕黄龙扇兰芽翠釜汤君王回浴殿步辇自生香
绕臂双条达红纱昼夢惊连吹紫云曲不及晚籹成
绿艾初垂户青菰已荐觞人归宫殿午偏觉昼阴长
芳菲不得驻会取余春还欲知回首处渭曲苍茫间
主人耽诗书乐道深居久挟策往来游东冈复南亩
浊酒不取味素琴无复弦何须更清论相见自萧然
苍苍竹林暝鬰欝松气寒纵横兴来笔欹侧醉中冠
褰裳涉幽涧日落烟岩空踌躇待新月长啸来清风
夏木绕茅庐棋酒资清宴密叶绿藏枝空闻黄鸟啭
华馆压清波坐待南风至须知明牧贤善达吾君意
晨暮响寒泉飞轮驶风转士饱气益振轻与先零战
依依烟未歇漠漠风初静浮花满波面不见参差影
军中富余暇飞盖南城隈雍容陪后乘一一应刘才
雕檐日华动滉瀁照漪涟四月芰荷满不似在穷边
枝分清浅流纵横贯城市还如恩在人润泽无终既
逼汉敞高岩缘云结飞阁东山草树曛致足登临乐
风柳动萧疏寒星浸寥落中宵四寂然时有游鱼跃
汀沙落席帆岸柳萦单舸小市远微茫簇水初灯火
蔡水仅成波不若江湖浚诚无倾侧忧榄弱终难进
喧喧桃李蹊何妨笑幽草但愿保天真徐共春风老
褵縰出短蒲毰毸浴清水物忌太鲜明何妨染泥滓
翩然下林表不惮风湍恶得隽辄高飞爲君羞击搏
弱筱絓轻丝尽日寒溪侧获少近知无溪鱼皆尔识
红尘昼夜飞车马古今迹独怜道傍柳惨淡少顔色
冉冉河洲晓晴霞登木杪稍见水烟开孤舟天际小
杳杳河洲晚客行殊未返目随林鸟还心共征鸿远
寂寂河洲夜芦花绕墟舍孤客久未眠窗灯落寒灺
漠漠河洲雨依稀辨村聚时哉鸥鸟羣凌乱争鸣舞
曲逆从汉祖出奇谁与让一朝寄天下不及王陵戆
海客久藏机鸥知人未知如何毫末利管鲍亦相欺
我得圣俞诗于身亦何有名字托文编佗年知不朽
我得圣俞诗于家果何如留爲子孙宝胜有千年珠
古人吹箫者以和虞韶声后世不复贵给丧仍卖糖
去寺犹一里隔林闻水声安知客乘兴山下远相迎
游人恋山水日晏澹忘归但爱云烟好那知仆马饥
洛水寒可涉长汀柳飞叶节物先无期自与幽怀惬
清波见白鸥静林闻啄木泉细入平沙云闲出幽谷
芳洲晚日鲜曲岸新雨好红薇点圆荷金䔲出幽草
坐嗅白莲蘃卧看青竹枝闲斋不成寐起读圣俞诗
文藻兼名理三吴第一贤乡心几千里飞雁满秋天
篱下多新菊渊明归思长主人方爱客未得傲羲皇
君念东归日应须昼绣荣当令故关吏还识弃繻生
节物都何晚佳辰容易过黄花不足念当奈酒杯何
陟屺寺南山曾陪半日闲春来夢携手宛在白云间
夢觉繁声绝林光透隙来开门惊乌鸟余滴堕苍苔
昔曾驱瘦马冲雪过荥阳不悟当时景萧然在此堂
阁上新文卷欲逢知已开相思不能已欹枕夢君来
寒食无佳赏芳菲半已空夜来逢胜友末至负东风
平江欲上潮古木自萧萧两岸饶葭苇寒波浸寂寥
淋淋出海门百里雪花喷坐看东归去平沙空有痕
客路逢佳节无欢更益愁前山造云日登陟不因游
钟漏初传晓满窗风雨寒东冈行可种欹枕不成安
京洛风尘裏相逢眼尽青故人多密近谁诵四隅铭
待诏久公车囊装半已虚雄文虽雅丽未得似相如
岭上双流水犹知会合时行人过于此那得不相思
偃蹇登修阪高侵云日间几人征戍客跋马望家山
塞下春寒在东风雪满须河阳机上妇知我苦辛无
柳似妖饶舞花如烂漫粧那堪陇头水呜咽断人肠
空外游丝转飘扬似妾心别来今几日仿佛近雕阴
从与夫君别寒花几度春坐愁芳树老况乃鉴中人
塞北爲君戍江南是妾家遥知关外雪只似岭头花
驿使何时发凭君寄一枝陇头人不识空向笛中吹
林下脱双履窗边挂幅巾闲堂风掩户断岭月窥人
顾我虚罍耻知君余沥多庭前有春雪如此薄寒何
飞盖共徘徊西园高宴开秋云惜明月留待庾公来
韊矢迎山驿轺车下帝台夜看牛斗分应有使星来
晓棹旌旗迥暮河钲鼓喧商船极目避汉使一何尊
吴酿木兰春红鲈白锦鳞玉盘聊下筯初识紫丝莼
岫貼晴天阔舟缘石岸深遥知作书处榄袅绿波心
沙溆鸖争飞波光可染衣松江异淇水信美不如归
野钓披榛竹无人知往来高空飞不下鸥鸟已相猜
金马春寂寂秾桃随意开夕风零落尽不待主人来
下马久徘徊林芳殊未开春风真有意须待主翁来
草树弄春晖家家倒载归谁怜独醒客日暝掩双扉
车马东城路芬芳数里尘风光不相待愁杀未游人
咫尺东园乐无如簿领何春风连夜恶闻道落花多
城楼传晚鼓稍稍讼庭稀起拂衣中土还骑款段归
野菊荒无数班班初见花径须求一醉试遣问东家
西家壶已倒次第向东邻朱户如坚闭黄花恶笑人
主人倦邀客寂寞委苍苔此日开无益明年不复开
山泽欲焦枯炎光满太虚不知天地外暑气复何如
烂漫不解赏飘零空惨凄残红正满地不忍踏芳蹊
肇履璿玑历重飞缇室灰寒随土牛尽暖应斗车回
鸾路迎长日农祥正晓天九垓同燠沐万物向蕃鲜
盛德方迎木柔风渐布和省耕将效驾击壤已闻歌
候雁来归北寒鱼陟负冰相乌风色改旸谷日华升
盛德初临震阳和已动坤发生天施大厚载母仪尊
种桃临玉井裁胜刻金花借问此何处昆山王母家
长乐晓钟残皇舆入问安东风犹料峭冒絮御余寒
母德思齐盛天心奋豫初青晖凝辇路佳气拥宸居
暖日初添刻柔风乍袭衣弄孙时哺果观织屡临机
脍肉纷银缕兰芽蔟紫茸太官遵旧俗岁岁与今同
穜稑献新种祎褕浣旧衣玉鈎随步辇行看采桑归
樛木犹藏叶夭桃未作花六宫歌逮下四海咏宜家
沟暖冰初断牎晴雪半消余寒不足畏涂壁尽芳椒
壁带非烟润金铺霁景鲜绣功添采缕和气入繁弦
翦彩催花发开帘望燕归藏阄新过腊习舞竞裁衣
到官今十日才得一朝闲岁晚愁云合登楼不见山
暂来还复去夢裏到长安可惜终南色临行子细看
历历山头雪冷冷松下风樽中亦有酒恨不与君同
不独山头白人头亦垂素积雪有时消青山色如故
谁谓花庵小才容三两人君看宾席上经月有凝尘
谁谓花庵陋徒爲见者嗤此中胜广厦人自不能知
极目千里外川原绣画新方知平地上见不尽青春
惊风动地起游客望山行若待佳辰去应无好事名
万木吼穹谷驽骀屹不前犹胜望尘客伫立九衢边
道傍行采药石底卧题名野老相迎拜溪童乍见惊
山鸟劝人饮山蝉笑我狂归时兴未尽不得看斜阳
嘉客念归程泥深未可行今朝阴又重春雨亦多情
客到暂开扃春芜生满庭主人殊不顾修竹爲谁青
我乐非君乐君忧非我忧蓬蒿与溟渤终老不同游
人物竞纷华骊驹逐钿车此时松与柏不及道傍花
辛夷花烂开故人殊未来愁看柳渐绿忍更折残梅
叠石溪上春茅茨卜筑新前言如不践山蝉又笑人
瞑目思千古飘然一烘尘山川宛如旧多少未来人
独乐园中客朝朝常闭门端居无一事今日又黄昏
客到暂冠带客归还上关朱门客如市岂得似林间
野性思归久笼樊今始开虽知主恩厚何日肯重来
虽道长安乐争如在陇头林间祝圣主万歳复千秋
取醉非无酒忘忧亦有花暂来疑是客归去不成家
桃李都无日梧桐半死身那堪衰病意更作独游人
惟知负米乐不觉抱关卑出处两得意是非皆自知
野迥秋光满径微朝露寒登高与行远余力尚桓桓
但有岁寒心两三竿也足虬腾双角直鲸喷两须长
金山一拳石出髻如溟涨天外辨两潮江南分列嶂
舟航日上下车马不少闲近邑凑商贾远峰自云烟
金城环雉堞云屋瞰阛阓双林聳江右九陇觇天外
东西横塘裏积叠昆岭玉潜鳞知几何还待春风触
朱门谢俗客幽斋叙友人澄澜鉴止水高节看丛筠
春归阆风家功入天匠手能将五色云点缀当户牖
三冬修竹色六月芙蕖风轩窗复起处尽入菱花中
千峰起华阳一水连天汉初月正沉鈎隐然飞两岸
云山日在眼飞观复看云愿似崇朝雨飘扬静世氛
台高上霄汉人远绝嚣纷秋中午夜静万里无纤云
琴跻积翠外絺结穹隆间轩槛最佳处四顾惟江山
泉声日琮琤泉水深浩渺可爱主人心亭中狎鸥鸟
心休忘物我道胜一轩静隐几度朝晡可嗟人畏影
亭出竹更密林幽人不知能教三伏景变作九秋时
物来言有应事去言自忘翛然一榻上聊可傲羲皇
叶上花露泣轩前红日长游风复爲谁时送席间香
危栏试睡听空翠如何把悄悄忧世心临风一倾泻
溪桥入庭下杖履可忘忧谁识钓璜翁有时抛直鈎
流水弯还来羽觞酬酢竞应有兰亭篇邦人起歌咏
夏绿分照水秋香仍满地吴宫谁教战一一尽妖媚
深深惟使君草草学田舍持此归与心随时自潇洒
结庵已忘情植竹更端操迢遥月上床习静谁能造
远分穰下美移植使君园何人爲修贡佳味上雕盘
天香分外清玉色无奈白谁向瑶池游依稀太真宅
城上望南园园深知几许啼鸟闻间关游人不知处
幽溪入疏篁翠色连远坞清夜天风来不隔鸾凤语
凝霜压寒芦白月铺凈练谁起落梅声愁人泪如霰
盈枝红欲滴照水色更好朝暮几回新何用催秋老
蒹葭何纷披湖水还诘曲谁言江渚间亦有双鹭宿
台外绕佳山台中垂暇日龊龊绛守居徒劳夸绍述
湖源深可酾溪水清能照坐见落花来不知春色老
晖晖蓝田山山下多绿玉安得结茅茨林间许容足
唐蒙谕巴蜀通道至卭僰列郡徼西南夷居半岩壁
昔日闻苏小今朝见小苏未知苏小貌得似小苏无
空遗费仙迹不见庾公游草木皆新色江山余故愁
海色连四明仙舟去容易天籍岂辄问不是卑朝士
海内中和日云间上巳辰笙歌九天半花木十洲春
寒日边声断春风塞草长传闻汉都护归奉万年觞
本是无家客那堪任便游顺风加橹棹船子下扬州
团团离海峤渐渐出云衢此夜一轮满清光何处无
要去不得去要住不得住打破大散关脱却娘生袴
掣电引狂雷昼天忽成暮万里泻银河四檐垂瀑布
爲湖始何人人贤物亦久所以甘棠名百年犹不朽
溪流去无穷路远更难尽信步到桥边望中千里近
青青林间竹有亭才袤丈林深隔嚣尘人间见真尚
明月照寒宵湖水白如昼纵覽泊中流清光应可就
乘震司春令先天布政经人时颁凤历农事视龙星
光宅唐尧日暄和太昊春德如天溥爱性与帝同仁
西昴昏当午诹訾旦在东圣君南面治常候四星中
气至风条达阳升土坟盈芸芸生物遂两两泰阶平
圣诏颁宽大天恩遍迩遐雷风孚号令草木动萌芽
宝历书推律春觞颂献椒年年似今日三万八千朝
九扈方司启潜阳已发春瑶觞进椒柏眉寿祝灵椿
冬至四十六三阳生此辰帝令天下寿钻燧教斯民
昼景添宫漏慈闱念女功常时浴蚕日亲到濯龙宫
爱敬承三殿慈柔化六宫常膺万春祝永继二南风
甲观翔云覆新宫书漏长柳条初弄色梅蕊已飘香
晓漏催银烛新春趁贺朝御香烟馥郁宫佩影飘飖
岁近寒风薄宫深爱日迟欲知春到处梅杏有新枝
崖悬怯吾顾潭空沁我心匪斯涉游趣敬慎识官箴
武林王居士与子俱学佛以财供佛事不自费一物
我行天即雨我止雨还住雨岂爲我行邂逅与相遇
寒时暖处坐热时凉处行衆生不异佛佛即是衆生
定林自有主我爲林下客客主各有心还能共岑寂
惠施说万物槃特忘一句寄语读书人呶呶非胜处
云从钟山起却入钟山去借问山中人云今在何处
云从无心来还向无心去无心无处寻莫觅无心处
闭户欲推愁愁终不肯去底事春风来留愁愁不住
伫立望钟山阳春更萧瑟暮寻北郭归故绕东冈出
日日思北山而今北山去寄语白莲庵迎我青松路
诸偶缘安有实相非相偶虽神如季咸终亦失而走
空怀谁与论夢境偶相值莫将漱流齿欲挂功名事
前日石上松斸移沙水际青青折钗股俯映幽人砌
侏优戏场中一贵复一贱心知本自同所以无欣怨
聊行弄芳草独坐隠团蒲问客茅檐日君家有此无
染云爲柳叶剪水作梨花不是春风巧何缘有岁华
沟港重重柳山坡处处梅小舆穿麦过狭径碍桑回
霹雳沟西路柴荆四五家忆曾骑款段随意入桃花
檐日阴阴转床风细细吹翛然残午夢何许一黄鹂
日浄山如染风暄草欲薰梅残数点雪麦涨一溪云
我自山中客何缘有此名当缘琴不鼓人不见亏成
细书妨老读长簟惬昏眠取簟且一息抛书还少年
久不在城市少留心怅然幽芳可览结伫子饮云泉
此物非他物今吾即故吾今吾如可状此物若爲摹
荷叶参差卷榴花次第开但令心有赏岁月任渠催
一公持一鉢想复度遥岑地瘦无黄犊春来草更深
爲忆去年梅凌寒特地来闰前空腊尽浑未有花开
西崦水泠泠沿冈有洊亭自从春草长遥见只青青
神阙澹朝晖苍苍露未晞龙车不可望投老涕沾衣
可怜台上谷转目已阴繁不解诗人意何爲乐彼园
故作酴醿架金沙只谩栽似矜顔色好飞度雪前开
五柳柴桑宅三杨白下亭往来无一事长得见青青
李白今何在桃红已索然君看赤松子犹自不长年
随月出山去寻云相伴归春晨花上露芳气着人衣
淮口西风急君行定几时故应今夜月未便照相思
荣禄嗟何及明恩愧未酬欲寻西掖路更上北山头
北山云漠漠南涧水悠悠去此非吾愿临分更上楼
南浦随花去回舟路已迷暗香无觅处日落画桥西
云与渊明出风随御寇还燎炉无伏火蕙帐冷空山
出谷频回首逢人更断肠桐乡岂爱我我自爱桐乡
江水漾西风江花脱晚红离情被横笛吹过乱山东
苦雾藏春色愁霖病物华幽奇无可奈强釂一杯霞
马上逢归燕知从何处来贪寻旧巢去不带锦书回
翩翩白鳬鸥泛泛水中游西来久不见夢想在沧洲
经世才难就田园路欲迷殷勤将白发下马照青溪
岁熟田家乐秋风客自悲茫茫曲城路归马日斜时
十载九华边归期尚渺然秋风一乘传更觉负林泉
官身有吏责触事遇嫌猜野性岂堪此庐山归去来
山鸡照渌水自爱一何愚文采爲世用适足累形躯
证圣南朝寺三年到百回不知墙下路今日几荷开
桃李石城坞饷田三月时柴荆常自闭花发少人知
卧闻黄栗留起见白符鸠坐引鱼儿戏行将鹿女游
宿雨清畿甸朝阳丽帝城丰年人乐业陇上踏歌声
欲寻阿练若曳屐出东冈涧谷芳菲少春风着野桑
去岁别南岳前年返泐潭临机一句子今日遇同参
雄也营身足聃兮悞汝多捐书知圣已绝学奈禽何
举族贫兼病烦君药石功长安何日到一一问归鸿
轧轧橹声急苍苍江日低吾行有定止潮汐自东西
荡漾舟中客徘徊楼上人沧波浩无主两桨邈难亲
新春十日雨雨晴门始开静看苍苔纹莫上人衣来
浄相前朝寺荒凉二十秋曾遭减劫坏今遇胜缘修
将母邗沟上留家白纻阴月明闻杜宇南北总关心
幽兰有佳气千载閟山阿不出阿兰若岂遭干闼婆
岸迥重重柳川低渺渺河不愁南浦暗归伴有姮娥
爱此江边好留连至日斜眠分黄犊草坐占白鸥沙
断取沧州趣移来六月天道人三昧力变化只和铅
蒲叶清浅水杏花和暖风地偏缘底绿人老爲谁红
芳草知谁种缘阶已数丛无心与时竞何苦绿匆匆
横绝潺湲度深寻荦确行百年同逆旅一壑我平生
独卧南窗榻翛然五六旬已闻邻杏好故挽一枝春
独卧无心起春风闭寂寥鸟声谁唤汝屋角故相撩
黄雀有头颅长行万里余想因君出守暂得免包苴
风驶柳条干驼裘未胜寒殷勤陌上日爲客暖征鞍
北客怜同姓南流感似人相分岂相忘临路更情亲
池散田田碧台敷灼灼红年华岂有尽心赏亦无穷
迢迢建业水中有武昌鱼别后应相忆能忘数寄书
墙角数枝梅凌寒独自开遥知不是雪爲有暗香来
春半花才发多应不奈寒北人初未识浑作杏花看
执手乍欣怅霜毛应更新依然旧童子却想夢前身
道人今辍讲卷裓寄松萝夢说波罗蜜当如习气何
一切法无差水牛生象牙莫将无量义欲觅妙莲华
碧芜平野旷黄菊晚村深客倦留甘饮身闲累苦吟
夢长随永漏吟苦杂疏钟动盖荷风劲沾裳菊露浓
迸月川鱼跃开云岭鸟翻径斜荒草恶台废冶花繁
泊雁鸣深渚收霞落晚川柝随风敛阵楼映月低弦
漠漠汀帆转幽幽岸火然壑危通细路沟曲绕平田
休公遂不起难料复难忘玉骨随薪尽空留一分香
春雪堕如簁浑家醉不知泥留虎斗迹愁杀路傍儿
花下一壶酒定将谁举杯雪英飞落近疑是故人来
檐雨乱淋幔风悲兰杜秋相看更促膝人老自多愁
片云头上黑淅淅野风秋室妇叹鸣鹳分爲两地愁
相看不忍发惨澹暮潮平语罢更携手月明洲渚生
扫地待花落惜花轻着尘游人少春恋踏去却寻春
溪桥接桑畦鈎笼晓群过今朝去何早向晚蚕恐饿
风吹洞口云水动山头月野老时问人前村多少雪
桥横葛仙陂住近杨雄宅主人胡不归爲我炊香白
牛斗东边窄三吴西角深山能醒客酒江会冷人心
济川须用楫罔水戒行舟四海风波路安眠是胜游
终夜雨潇潇闷杀孤舟客滴滴打蓬声错讶灵妃瑟
秋夜凈无云嫦娥展孤镜灏气浸澄波荡漾光还定
极浦一帆回招招近岸开倚船试相问莫是故乡来
唤侣下寒汀争宿芦花萼夜半渔翁过惊起还飞落
野烟寺初暝僧添宝篆香鲸音送残照敲落楚天霜
日落大江头返照江村裏独有羡鱼翁垂纶收不起
茅屋开山脚岚光映日光行人消野兴个个醉壶觞
江上雪纷纷风寒天已暮中有泛舟人兴尽迷归路
苔径傍岩斜林间是道家夜潭鱼戏月春地鹿眠花
国初吾乡民万户一逢掖盖自咸平后俊髦始接迹
饮散齐山晚夕阳秋浦红不须鞭五马十里听松风
驻马绿阴下离人正忆家可怜桃李树犹有未开花
清香无物敌粉叶自成围白玉珑璁髻珍珠缨络衣
西湖频送客绿波舟檝轻春入萝径静浪花翻远晴
平地三尺雨农家三尺金我愿此雨力生穗长如林
耕得紫玻璃凿成天马蹄润应通月窟洗合就云溪
贞观得奇士子孙宅荆土一家五百口六世同所处
未识春风面先闻乐府名洗粧浓出塞进艇客登瀛
春从花际来却向天边去鶑蝶空徘徊寻春不知处
春去无多日勤来把酒巵残花聊点缀犹胜对空枝
游骑来逢雨宁全是折磨山神应洗路恐惹俗尘多
泠泠西穴间终日滴甘乳道傍渴者多切莫饮豺虎
一峰如龟横得自禅翁说衆山迤逦来宛然此前列
来时帘卷昼坐久竹移阴有待无消息南窗睡兴深
久历金门贵未酬黄屋知如闻天禄客抱恨作铭时
终南际沧海千里张屏风落月沉山西朝阳生岭东
天游神不虚火解形复见明明学道心不与劫火变
旧怪神仙事燕齐得浪传丹青此堂上想像爲依然
美酒留人饮乘风纵客槎秋潭夜深月春屿雨余花
夤缘映层阜苍翠复春苔君知爱霜雪若个是龙材
后雁来何暮春风万里情江南多燕子无处觅同声
古井玄泉色仙人玉镜寒照来知骨相作意就金丹
栖鸡已登屋宿羽复归林不语听钟坐默默千里心
云来湖外雨楼倚树梢风不惜清凉意持将与子同
花胜已宜春剪彩更爲人风光今日好顔貌一时新
赤骥脱馵羁轩然视瑶池公持汉使节不减豸冠时
三江互东南波浪浮日光峡中起奔涛积钱仅成塘
吴帆若飞鸿千里长风生组练白玉粒一月来上京
利术析秋毫心计游无垠亦有甘棠荫蔽芾如旧春
忽爲严霜诛惨戚动秋草狐狸不足问豺狼讵横道
诸公惜分手置酒倚名园长廊蔽修景昼无车马喧
露光洗高花风力曳垂柳上客请赋诗主人起爲寿
春浓芳菲杂日夕境气变望望樯上乌去去令人羡
壮年吴会游常有怀远情想见瓜步南草长鶑乱鸣
驿骑传梅花书踮封来禽何以慰别愁迟此瑶华音
孤绝池心屿高低水面花若无舟楫到应似隔仙家
罢客棋仍在留书卷未终荷喧知过雨萍聚见来风
高台见百里长啸海风生爲问尘埃耳能闻鸾鹤声
仙去遗金鼎年深认劫灰怀人何限意时向鼎池来
故人坟宿草翰墨想遗风善谑知君意何伤睿武公
人事不如意出门安可期终须赏春物那问主人爲
莲花水底红荷叶岸边风五月蝉鸣后君应爱此中
楼前淮水上远树似鱼鳞来帆与去棹肠断倚栏人
凝笳来凤辇玉宇开深殿君恩春风回那向秋时怨
君心似明月月缺应再圆但令黄河水到海还上天
幽居远人境竹柏映吾庐满目山林意今晨霰雪初
积风寒玉折惊鸟落花余定有麕麚迹环林未扫除
绿水池光冷青苔砌色寒竹幽啼鸟乱庭暗落花残
定云浮黑月惊风触巢鸟暝灯客单寝短夢恨迟晓
应是尘外境不随陵谷迁江山犹旧日松柏又千年
九醖宜城酒人传岘首碑古今情不别更问习家池
竹根穿石嘴松影入泉心不致玄玄处白云徒自深
鸿流导积石惊浪下龙门仙槎不辨处沉璧想犹存
幸然无一事行脚要参禅却被禅相恼不透祖师关
难难几何般易易没巴鼻好好催人老默默从此得
佛祖生冤家悟道染泥土无爲无事人声色如聋瞽
华种有生姓因地华生生大缘与性合当生生不生
泥佛不度水木佛不度火金佛不度炉真佛内裏坐
一文大光钱买得箇油糍吃放肚裏了当下便不饥
天上无弥勒地下无弥勒打破太虚空如何寻不得
师子儿哮吼龙马驹絙跳古佛镜中明三山孤月皎
叮咛损君德无言真有功任从沧海变终不爲君通
今年七十八四大相离别火风既分散临行休更说
万山攒地窄四气得春偏分野侵秦壤星河共楚天
气润梅蒸雨阴浓柳鬰烟夏深卢橘熟花尽海棠妍
言生本不生言灭本不灭觉路自分明勿与迷者说
万壑摇苍烟百滩度流水下有骑馿人萧萧吹冻耳
远寺一声钟檐楹惊宿鸟拂衣风露清月落千山晓
茆舍竹篱短梅花吐未齐晚来溪径侧雪压小桥低
因此琼花发维阳胜洛阳若无三月雨占断一春香
山山能作雨面面尽来峰倚遍栏干曲归心曲曲同
自有嫣然态风前欲笑人涓涓朝泣露盎盎夜生香
最胜西峰下林梢四望亭江山观掌握梁益布丹青
闽岭天南表清源第一州朝廷推重镇师帅得贤侯
蛇冈蹑龟背虾屿据龙头岸隔诸蕃国江通百粤舟
处世能无欲看山岂有难吾心度禅定山亦不须看
衙退冠佩捐吏休簿书却山城宾客稀永日卧高阁
谁言府中居自得山中乐独醉还自醒无人事酬酢
卜居何所尚静轩栽此君万事付流水一心游白云
亦有灵寿杖可登浮光山圣朝须旧德玉笋虚清班
春在亦饮酒春去亦饮酒若问此闲时便是无何有
昨日枝头红鲜鲜染人指今朝寻不见已在污泥底
麦颖未黄干桑实半红湿恰得一犁雨田事正火急
人事无如何多于道傍草但问酒有无莫管老不老
人生少娱乐闲日亦有数药草正肥时好望云山去
风暖燕窠牢云晴鸟翅健物生自有乐亦各适其愿
充囊勿用钱古律长短篇子勉如不已斯文终可传
胸中不平气忽然凌太虚无人哭一声半夜思唐衢
倦鹤寻流水闲云归故山青囊书在否留取教人闲
爲问江行辈何时访白须老怀何所慰得子寄来书
天子诏多士喜君爲此行美璞必三献大禽终一鸣
爲报庐陵客逢人且寄声不知无恙否何日到南城
留春是芳草送春宜柳花日长花正乱谁倚阑干斜
问花开何迟问花底急飞人闲惜花少阆苑等花归
易贮千寻水难藏一点春也须几杯酒还似送行人
渡水衣须扱穿林手自披经春脚力软但恐上山迟
凤子能双举新从日下回日边是云雾却带越书来
车马朝游去笙歌暮宴归绣帏初睡起红日上帘衣
讲罢穷神易吟成泣鬼文心营四海事手握一环云
携待真坛醮摇吟玉笈书面题金鼎诀背画五云车
把月行杉径将风上竹轩倒持敲磬罢还指佛书言
妾非宋家邻亦笑巫山神便是楚王来掩面不从人
笑亦待君掩泣亦待君遮黄金买不见妾貌好如花
妾貌非不奇行坐自遮面楼上晓妆成楼下无人见
酒阑歌已阕解佩灯先灭罗帐隔清风玉腕摇明月
已写共姜誓仍题督护歌更无脂粉污唯有泪痕多
招提临古道窣堵压孤山十里梅花树都来一望间
湖中少尘氛事外得野趣日日过桥来迟留不能去
极望渺无际悠然澄碧波清风与明月此处得之多
叶底留残雨丛边泊小舟夜声才索索应是报新秋
水际柔枝倒霜前晚穗红野禽来泊此浑是画图中
亭如主人心中虚见诸外回环四顾间殊无一毫碍
灙泉涓涓流可鍳毛髪影渊源既澄清到处是佳景
春早花方绽朝寒露未晞可怜蜂与蝶已去逐芳菲
风来绿衣摇雨罢青烟罩隐隐夕阳间渔人理归棹
野亭傍幽溪从此过溪去平日已忘机沙鸥何必惧
山阴已陈迹此乐终如何酒船深不碍去住少风波
开轩向芙蓉红绿如捧拥游鱼定相忘时见花光动
隐几坐幽轩幽怀日疆慱黄卷有圣贤几人知此乐
琼瑰露华英绿幄相芘覆几度得风清真香到襟袖
汉川如渭川千亩尽修竹疑此是芝田年年生碧玉
悠悠江湖思扰扰声名累溪上见芦花宁无慊然意
耕锄事勤苦赋歛少驱逼终日掩柴荆何尝知帝力
橙色似黄金佳名最爲贵一腹饱秋霜尝之有余味
可爱北园景春来游者多欲知民乐否处处是笙歌
溪流□□韵路入□□根刘阮□□□萧疏松石门
白虎前芳掩金华旧事轻天心非不寤垂意在苍生
天子诏不起少微星转明寥寥千载后富贵在清名
我笑东林寺孤高远法师种莲招社客平地凿成池
我笑陶彭泽闻钟暗皱眉篮舆急回去已是出山迟
我笑陆简寂修真脱世埃九霄一飞去重入旧山来
我笑开先老家风双剑高云间本无事拭目看金毛
我笑无爲子游山学古人康庐不能住骑马入红尘
夢到瀛洲夜觉来江上秋一身投绝域千古吊穷愁
召伯甘棠国东郊处士家百年三世隐泉石当生涯
屏去竿头饵非唯用直鈎我来鱼不避鱼信我无求
二十年前令曾来阁上吟如今头已白诗有壮时心
江边醉长官昔慕陶彭泽未赋归去来于今有惭色
地胜江山国风清令尹家酒阑寒食夜月上海棠花
湛碧一泓泉中涵千古月不比天上轮三五有盈缺
湖外青山在湖边人不归古今无问处幽鸟下渔矶
楚水漾轻碧楚花飞乱红故人故乡去半雨半晴中
人急生前计子图身后名重来天地远谁爲作权衡
岩深荫薜萝金鬛弄寒波莫爱江湖好江湖罾网多
泽国春风老杂花间芳草门前车马稀竹叶无人扫
赠我无心着还师理亦然秋风归旧谷明月上青天
白云山下泉几年石中韫但见玉色明孰能究其本
有路入仙都何人到鼎湖秋风夜来急吹落碧莲无
微风摇琅玕萧瑟岭一道万帚扫晴空纤尘不可到
崖下一泓泉窈奥不可测有时灵气生散作人间泽
道人从此归影不入廛市端坐笑浮云往来太多事
纵有狂风生未尝险浪起何当招世人来此鉴清泚
岩风壮威猛晴雷隐哮吼无心露爪牙百兽自奔走
解虎锡常闲饲虎石常在亡躯度有情清风几千载
潮来音普闻潮平音亦歇孰若此山堂潮音未尝绝
天道竟何言四序自流转迺知毗耶翁虽默真大辨
不汲泉不盈愈汲泉愈清湛然有常德随气利群生
白云隔尘喧虚堂太岑寂寒尽春自来莺啼报消息
幽人无适莫乘兴登高阁夜月锁云林春花绣岩壑
赵公归休年访师翠微间始知浮世上白日两人闲
地方不中矩天圆不中规方圆庵裏叟高趣有谁知
从来清凈土鼎足圣贤聚骑虎归故乡世人犹未悟
家住天台寺云岩万丈潭本来人不识饶舌是丰干
拾得元无姓山前拾得来常携一敝箒不是扫尘埃
罗汉十六轴江僧寄此山画称天下绝人自定中还
丹砂画顽石黄金横一尺人世较短长仙家爱平直
白云随师来师逐白云止山空师何在木末白云起
蕙本兰之族依然臭味同曾爲水仙佩相识楚词中
春兰如美人不采羞自献时闻风露香蓬艾深不见
佛日山前水行人甘露杯须知源派远直自四明来
情智何尝异犬吠蛇自行终南的的意日午打三更
南城古要地险隘接闽区国家建昌垒镇守东南隅
月色和云白松声带露寒好箇真消息凭君子细看
亭亭员干直翦翦翠轮齐叶散夜叉様恶名谁品题
荣悴逐时序纷纷红翠多谁同岁寒操旁有羽林戈
种兰不当户李以苦见容珍重主人意东亭非要冲
阿守似其父丰姿仍秀疏别翁犹数月书驿且渠渠
历也驹千里新诗慰远思霜秋鱼酒美来趁寿觞时
杳杳三韩国煌煌二使星海神无横暴天子有威灵
方雄望三楚形势拱中原阔占潇洒腹高摩翼轸门
尽日行荒径全家出瘴岚鲍娘诗句好今夜宿江南
一线横大江千螺簇层峦空外飞鸟没烟中片帆还
圆坛展祀日樊山开宴时钓台高嶪嵲离殿鬰参差
我爱通羊好民居山作城眼前无俗事枕畔有滩声
我爱通羊好环回云水间重峦与叠嶂真是翠屏山
我爱通羊好清无半点尘峭山多洞户樵牧识仙人
我爱通羊好青山便是城白云深处宿一椀玉泉声
我爱通羊好烟霞冰玉间不须乘羽驾飞入翠屏山
我爱通羊好山深不染尘数家原上住疑是避秦人
我爱通羊好楼高入锦城青山常在眼涧水不闻声
我爱通羊好双泉咫尺间不须寻谢屐步入九宫山
我爱通羊好宗英迥出尘文章与政事今复见何人
我爱蓬莱编复此会群仙仙人笑拍手索我瑶华篇
涓涓石含泉扁舟过其下大旱日望尔神功一飞洒
九子芙蓉畔传灯彼一时谁无男女相试问末山尼
全体若金银深藏如自珍应知贪饵者毕竟是凡人
耕春烟一垄钓月水千寻未荒三径菊不负此生心
苍玉门径濶白云庭院深鄞江一丈水清可照人心
昨夜雪初霁寒梅破蕾新满头虽白髪聊插一枝春
怪石如排衙罗列亭两畔森森整旌纛岌岌峨冠弁
公辅产日南九龄起韶阳早知朱泚反预识胡雏狂
嘉节长岐路区区夢幻身何年一举腋仙去逐敖君
地无一勺水安得有湖名世事果如此风波平地生
紫翠望云岚山前一径杉冥冥烟雨裏枉道访仙岩
老僧七十九自说少游方试问章山景炉添一炷香
不污唐家乱萧然表圣居泉声舆山色相得共清虚
命也岂终否时乎不暂留勉哉藏素业以待岁之秋
溪驿旧名彡烟光满翠岚须知今夜好宿处是江南
我必爲人用不必用于人若也责不耕君其问诸田
一畦失之荒尔力亦可耨天下方漫芜尔功亦何有
大樗吾犹伐小樗何畏蘖吾缺犹俟磨尔折将奈何
来何必召云去何必飞天我名不爲龙何能雨尔田
神龙谢子车子能未足多上润虽已然下竭将奈何
水车谢神龙下竭固无奈旱则我爲用尔龙尚何谓
双双水中鳬足短翼有余飞髙既能远行陆安事俱
双双水中鳬来疾去闲暇江湖风晚波泛泛自髙下
双双水中鳬已往又回顾弋者窥未知舟来避还去
双双水中鳬常在水中居还有笼中鹜腾轩仰不如
双双水中鳬食饱不出水灵鳯来何时鸿鹄志万里
种花红不实俗客醉仍喧拔去树嘉谷日无人过门
扫地待花落惜花轻着尘游人空眷恋踏去却寻春
卒卒往来舟翻翻逐利谋中流谁自溺方去不回头
古庙鬰崔嵬朱门傃道开今人不爲让间或乞灵来
白云藏王凤红日照无寥隐隐星攒处无私镇九霄
古塔涌圣迷云笼龙凤失香风半夜沉实殿无知识
父母旷来别得奉当竭力木人半夜言莫使外人识
国师唤侍者重言不当吃他耳又不聋自又无处雪
月裏无根草山前枯木花雁回沙塞后砧杵落谁家
嫩草疏斜径山泉带碧流文曾要渭水列士耻庄周
平日邀相见过门又不逢贪随看花伴应笑我龙钟
下马问老仆言公赏花去只在近园中业深不知处
絮扑芙蓉苑华开太液波黄头吹月笛棹影落天河
草浅天边碧花匀日脚红须知亲帝泽不必借春工
花萼蜂儿影帘旗燕子风游丝避金葆吹过紫垣东
翠环双凤带小队五花蹄十二龙鈎卷梨花烂漫时
花蔕流金水知从秘苑来春风如解意不敢起纤埃
粉蝶非仙骨随风过苑墙穿花不敢采应怯内家香
艾叶成人后榴花结子初江心新得镜龙瑞护仙居
章公好学仙吕公好坐禅徐六喻檐板各自见一边
天上无双月人间只一僧一堂风冷淡千古意分明
千古慈云岭诸方南北行江波与湖水极目两分明
今日忽相见俄然又相别三衢山水清好赏中秋月
东海有一鱼无头亦无尾更除脊樑骨便是这个谜
二月春将半幽居掩竹斋自惭疏懒甚苔藓满空阶
二月春将半农耕细雨中花前轻薄子醉倒笑春风
二月春将半霖霪雨尚寒松黄收拾晚狼籍满金坛
昔游西太乙今日返成都若问去来事云藏月影孤
屏列郡南隅子真常此憩雨欲泽人间云霞先掩蔽
荒台枕古邱伊昔越王游辇路今何在凄凉草树秋
阆州富名山冠者云台化幽深压岷峨孤峭抵嵩华
适见随州住谁教复在齐君看历山北何似善光西
白云来轩户清风生涧壑山僧不管春岩花开自落
峿台倚溪云痦亭枕溪石水石竞奇丽中有漫郎宅
吁然碧玉洞屹立分双户天生护佳景常恐尘土污
瓦流双涧合帘压乱山青佛刹蟠深崦渔蓑散晚汀
我爱汀州好山川秀所钟阁前横潏水亭畔列奇松
雨气侵池馆清如秋向深遥知修敌具萧洒不关心
色若栖文雉圆如插綉幢春葩应有并秋卉合无双
睡思容易醒辗转衾裯单今宵听风竹始觉窗外寒
杜鹃叫林表晓窗色初分却忆动乡思去年江外闻
陟磴苔痕滑穿岩雨脚收爱山邻邑令来作雨中游
翠蔓缘株上红芳冒暑开凌霄诚有谓托质岂无媒
主意固殷勤须辞酒味醇愿爲投辖客不作吐茵人
仙馆憩旌舆清篇手自书拨烦虽欲往俗吏得休无
双鹤栖华表仙山自此通云霞自扃锁尘土若爲攻
十里开幽径松阴互蔽亏山翁心亦侈步幛用青丝
路转翚檐出山回秀气多亭名不须看对镜已如何
谢屐低前齿登临势渐雄岚光动衣袂知在翠微中
路作两岐分亭多聚白云无心本无恋于此尙纷纷
醉翁虽已没遗构在山阿不比陶潜石清时乐自多
流泉渟处阔跨石石桥横题柱无踪迹茫然薛老名
两窦涓涓泻无何后却前谁能来酌饮回意学相先
云木气氤氲风光日日新丰謡随五马来此听班春
凿渠疏白石绕槛走清泉不爲流觞醉来当涤万缘
晋王曾此隐释子住何年泉石无今古图经有后先
有意寻幽胜跻攀固所怀如今岭路稳鞍马不须回
架巘及依崖轩窗次第开等爲方外客于此更清怀
岌岌凌霄汉风传宝阁香三朝神翰在奎壁夜交光
笔力真奇伟磨崖几百年勿嫌人贵耳此学世无传
宫相湮沦久兹泉日夜生泉存人不见空复着虚名
殿角滀泓澄源高登地灵老僧来洗鉢不畏白龙腥
诘曲小轩斜酴醾一架遮春风零落后浑似雨天花
踏石穿林去披云就坐来禅翁寂乐地猿鸟肯相猜
小蹊回石角缔构倚山腰一片幽栖地谁令便可招
石洞何年有名传事或非那知爲雨后却向此中归
松竹繁阴满峰峦秀色并暑风从此度别是一般清
竹裏藏深井栏镌大历春不知开凿后几过链丹人
礲石施丹雘凌云势亦孤如何千种相并在一浮图
不独烟霞窟天然石作庵坐禅遗迹在岩溜自香甘
东面双峰缺遐瞻万里平朝朝沧海日先向此中明
了了还未了都忘了始真登堂知此意方悟死前身
曾有长安客题爲望日台樵苏人不测到此亦裴回
造化非无意都如图画中犹嫌未奇怪更出石屏风
胜概当冲要回环拥翠峦烟云藏不得如在掌中看
会峰亭下路斜带法华池不待观池水尘迷已顿离
山中时节早地势近春华岁岁东风至先看傍砌花
摧折风霜久犹传偃盖松只凭文笔力何必大夫封
判袂知非远驰轺约屡经犹于暮云底回首汉皋亭
酒轶刘伶颂茶高陆羽经庶几延笑语何事驻长亭
振职提三尺潜心醉六经高材难浅度岂止狱平亭
仰服籯金训传家在一经况当声教远夜柝静戎亭
圜峰聳于前鸣泉绕其背若使画成图谁云非傅会
去国三千里携家四十程云岩暂投宿聊使夢魂清
道气本冲融胡爲捻鼻中知无愿言嚏聊以快吾衷
刻成纤手利痒背可施功岂待麻姑爪携持意自通
引手如双翼俄然一欠伸须臾端顾盼别是好精神
搔首意不满聊凭象栉功高情唯自适岂恤鬓如蓬
万事不关心悠悠在一琴非山亦非水何必问知音
内乐本无声吹箫且任情于兹代长啸自是一般清
不是乐繁音吹扬兴自深数杯醇酎罢更学水龙吟
捻耳意阳阳林泉白昼长市朝声自远聪听又何妨
无心固无恋犹爱宿危檐况复寻幽客高情岂易厌
隐月月非隐岫名诚强名清光中夜满谁谓碍峥嵘
种茶当岭上日近地先春始自钧陶手遗芳及后人
清影笼寒水幽香逐晚风和羮人已远溪上自芳丛
渠湾水流速杯漾酒行迟莫诮经营巧清欢得所施
盘石以爲磴萦纡上翠岑披云瞩佳境适此慰登临
当日桃花坞多应效武陵春风今寂寞犹以旧名称
栉密翠婵娟结根岩石前不饶尘土地自信雪霜天
象物名台势琵琶出自然登临得真趣所乐类无弦
沼有胡芦状成非疏凿功霄澄星月影仿佛似壶中
绣衣无已久石榻尚依然不识寻山客几人能爱贤
上士体虚无瓶泉与道俱倘余涓滴润可救衆焦枯
基构白石层风物青山围野云恋幽寂长绕轩窗飞
繁梅照溪谷蜂蝶殊未省岩风莫吹落留妆腊前景
新萌雨露浓岭头春味足缘云采撷人争收火前绿
爲爱泉石饮屡招宾朋游浮觞来不倚一水循环流
月从海上来清辉长碍山山前爱月人唯看亭午间
数步即一息始知登山劳盘盘行彻时迹与心俱高
中虚得嘉名水清石环环天边侍从人来照冰雪顔
片石胡琴槽构亭事登临考功闲中乐非好世俗音
闻说旧桃坞岁久无残枝春光已不到犹有风骚知
御史来山中拂石当优游非人勿据兹恐爲山神羞
爲爱禅翁游潄泉听泉音何当酌清泠洗我尘垢心
倒影蔽山骨引根出岩腹谁人万仞间团团种青玉
蒲柳春阴重禽鱼晚景多轻舟乘酒去明月扣舷歌
石面苔封合波心月照空仙翁行道处清影露华中
野景宜花看秋芳近水多溪流光不断千尺粉红罗
叠叠波纹绿摇摇雨气香菱歌谁与发秋兴似江乡
聳秀山岗合回环斗柄临焚香无俗虑一息见天心
平池风菡萏照岸雪玲珑无限骚人意栏干霁色中
日影摇吟笔烟光落酒杯犹嫌池外俗移入镜中来
活水停无滓嘉鱼养不惊休言濠上意秋鲙与春羮
物外溪山乐穷中岁月优斯人招不起十顷稻田秋
竹影摇金翠泉声响佩环庵前春日落人向定中还
夢长随永漏吟苦杂疏钟动盖荷风劲沾裳菊露浓
偶坐兹亭上清风吹客襟孤云方出岫相对两无心
水晚舟檝止山寒猿狖稀虽怜秋浦好未敢濯征衣
霜落荻洲晚水残鱼市衰唯逢采荷女素手理轻丝
莫听猿夜啼莫看芦花雪倦客多少愁离家八九月
水有锦驼鸟山多杜宇花扁舟投夜泊来自长风沙
秋水适弥漫宁分马与牛酒楼翻擅价不当白狐裘
秋浦试北望参天九峰奇缘何谪仙客名作碧莲枝
万丈水车岭还如九叠屏北风来不断六月亦冰生
齐山一百洞咫尺接危梁雨过频登望逼人松桧香
清溪十里岸芦花八月天不惜锦袍湿应须棹钓船
秋浦胜姑熟白鷴无数飞谪仙如得句须换一双归
老谢夺秋景横卷披云烟寓目不知远何须家辋川
镜潭弄秋月始知秋兴长金龟能换酒客鬓不嫌霜
半空紫微亭翫月动经宿更待雨中来林林看银竹
秋浦一何好名因太白闻溪山围市井鼓角下烟云
风吹云雨霁入门松桧香何处有烦暑心官自清凉
听君弹别鹤别鹤怨离索何以动干坤六月秋霜落
安得妙画师画取明月夜将期月暗时展向松窻下
雪洗烧痕尽春将碧色来行人莫回首渡口夕阳催
春江波自绿不染木兰舟只与岸边草依依添客愁
田园有余乐道路有余悲留君不肯住君去欲何之
汉武事远征征夫与家别几人衣锦还多爲原上血
春水满四泽原田高下耕熙熙随老农志匪搴芳英
夏云多奇峰高低千万重巫山何处是神女竟难逢
秋月扬明晖大空碧无滓鸿鹄正翺翔燕雀方栖止
冬岭秀孤松雪霜任飘泊悲含太古风清立九霄鹤
翼翼粉墙断修修绿径深师心不用洗聊用洗人心
山光与溪色一碧泻云中倚槛久未去更听松上风
缥缈孤亭出深沉一径开须当踏雨去且欲看潮来
春田雨既足幽岩云自归归云无觅处不共鹤争飞
古刹盘深坞幽岩傍径开三冬藏暖气留客待春回
溪源深几里绝壁泻惊湍欲识下岩处请君台上看
一塔倚云根他山面面新不须惊崄绝自有定心人
石架千层险泉飞百尺高能苏旱田谷何用作波涛
一壑飞晴瀑双崖控蛰龙欲知台上雪六月是三冬
别酒莫辞醉离歌难重论一枝新绽柳和雨泣黄昏
不是烟霄谪世间无此人心声与心画开卷见天真
一弹弦一绝思君肠百结雁过无书来立尽松间月
落魄老道士遥忆谢公山眠云坐盘石尽日听潺潺
偶陪天上人来访雪中竹却笑陶渊明孜孜爱黄菊
渊渊玉井水碧凈觉春归不爲洗红粉邀郎濯锦衣
黄花空烂漫兵厨不送酒吾欲挽明河夜半斟北斗
驻马惜分手临风开一觞君趋紫金阙我恋白云乡
明主幸两学上清储百祥恭观希世事归信借余光
一尺江南信聊凭健翼飞吾儿如问我衰病要儿归
一病三旬久脾衰秋气侵谁怜形影瘦犹喜月相寻
白鹭白如银窥鱼意思驯此中无弹弋莫厌往来频
佳人万里别一念肠千结何处望书来天南雁飞绝
宴启簪缨集堂开锦绣重舞娥临短岸天影衬芙蓉
衆沼皆涵碧斯池独涌金宝光中夜见不是月华深
春光湖水满春色柳洲深莫作风中线条条系客心
史君开小径斜绕碧城隈只欲通花县春风几度来
楼下水连天楼居即水仙何须把黄卷极目尽红莲
开函测深浅启闭以时均欲识白公惠堂堂勒翠珉
秦王昔观海此石系楼船锦榄已无迹苍苔昏野烟
危楼插湖脚绀碧十三间待月客无寐看山僧自闲
丹青严像貌藻荇荐杯盘月掩庙门静龙蛇惊夜寒
宝叔存遗塔影摇湖水光层层仙露湿苔藓自生香
嵯峨插天顶寒翠洒湖光吟客摇船子犹疑漉酒香
有客学无心庵云结宝阴松风深夜起时作老龙吟
不作市朝客甘爲渔钓翁柴门危径断犹喜一桥通
小阁临僧坞容身慕鹤巢干坤随俯仰君相不容交
竹阁公所爱延僧酌夜茶渔歌天外起何似听琵琶
尘寰千嶂合月窟一峰孤欲识僧归处飘然入宝珠
崔嵬辟支塔舒卷半腰云知是藏真骨灵光玉色纷
岁老枝叶简春深香气新可怜湖上桧曾识井中人
有道归真主无心恋旧房一灯长不灭分付水云乡
泉脉应通海沙痕漾细金成仙吾未必一酌洗烦心
坡顶夜光发人来雨后寻山只原恡宝君莫起贪心
陶器爲棺椁中庸孰可名一丘春草色两树野松声
往矣中庸子亭标夜讲名我来何所得襟袖水风清
人去泉长在人忙泉自闲不供鱼鸟饮只是照青山
高僧何代僧葬骨两三层不遣白云护游人取次登
远近皆僧刹西村八九家得鱼无卖处沽酒入芦花
沿湖九里松行客忆江东尽扫炎天热门深太古风
两涧飞来处云深合一桥更无歧路别从此入烟霄
投壶非有术掣电亦无心月下与谁语云来自布阴
有灵何所隐深浦老蒹葭渔父一舟泊却疑秋汉槎
方外原无地空中忽有门请君从此入辄莫羡桃源
翠出诸峰上湖边正北看夜深云雾散独挂斗杓寒
至宝岂无源源深人姓钱直须朝海去余派保千年
隔涧白猿子呼来验是真一从沧海别啼啸不知春
湖上峰争碧此峰多白云雪霜难辨色鸥鹭亦迷羣
民乐袁公惠爲亭古涧边名标公姓氏要与万人传
尔学五古子缘何绘九师堂高秋月淡日用少人知
梁国衰微后征君隐逸时至今风味在试听野猿悲
二葛继成仙犹存炼丹处有时化鹤来徘徊不知去
桥下无悬瀑桥边多绿苔跨空才一丈何处特飞来
彤霞贯来久赤石异诸崖月照夜光发风生云雾埋
仙家青壁槛未见灵花发我欲提碧壶来斯挹明月
小屿春归后青浦涡渚东日高鱼鸟散烟淡一林风
丹井光长在空堂貌亦存邻僧深夜磬时复与招魂
启闭何人见湍流一涧分仙家无路入空鏁石楼云
龙卧苍山下岂知今古春不忧雷雨作头角本非真
鸟道出云巅云深春更鲜游人莫嗟险一栈与岩连
潭心有伏龙急溜和云溅头角何时成愿借风雷便
释子能儒言迥出惠远上庵中閲遗编光焰高万丈
一坞藏深林枫叶翻蜀锦寄语别家人路遥霜霰凛
有角翻害身沉泉避刀剸故依金地慈非惮沧溟远
青帝留行迹岩前春不归尽从霜与雪君看碧依依
不爲太平出胡爲名醴泉兵戈方满眼聊以慰凶年
漫漫西坞漾青出秀菰蒲源浅不通海光寒稍映湖
幽泉出白沙流傍野僧家欲试甘香味须烹石鼎茶
颗颗龙睛赤深深映石门自怜非荔子不得荐尧阍
西溪在湖外一派濯残阳游子托渔艇却愁归路长
游子一凭栏遍看湖上山不须飞泻去已在画屏间
神尼凿一塔杳在碧云端舍利夜光现君须正眼观
逢人寂无语结草自栖禅但见岩花笑庞眉不记年
幽香来近远此洞接蟾宫欲借飞翰去聊乘桂子风
谁从天竺国分得一峰来占尽湖山秀最宜烟雨开
欲息丹中火须沉井底泉何如栽杏实亦解上青天
根托山中地香分月裏秋游人莫攀折风散一岩幽
人老不重少桧枯还复荣何时逢匠石今日栋梁成
洞口无凡木阴森夏亦寒谁知一泓水曾有老龙蟠
晋代胡僧理开山第一人欲寻岩下迹猿鸟送余春
翻经人已去谁爲立幽亭一望野云白半藏山骨青
亭亭碧莲华何年化爲石越女莫惊猜岩猿自相识
盥手天池水熏毫海渚香翻成多少帙台石尚辉光
丹成竈犹在夜气接湖云仙路何由问刀圭幸见分
孤峰出天外客到亦稽留不觉月华晚涧猿啼更愁
斵石引溪水杯行自劝人试听林下鸟啼血不留春
客望海中日窻开物外山天形垂欲尽飞鸟不知还
崒堵藏真骨东冈气象殊烟云扫不尽苔藓一痕无
应谶游尘世湖边一草堂松声半夜雨花气四时香
谁来蹑高步幽径已荒凉落叶无人扫哀猿空断肠
灵石山前路山深寺更深不知明月去空惜白云沉
欲问庵中事人驯虎亦驯杨梅几番熟谁爲惜余春
岌岌穿南斗层层瞰下方揭爲湖海镇半夜挂朝阳
篁竹无人洗烟云暗不开网罗无入处豺虎莫惊猜
入夏泉尝溢光跳万斛珠世人收得去此景已应无
玉像存深洞烟霞分外多焚香千骑入猿鸟不经过
十刹密相望林开一坞香木鱼声渐急山衲下云房
未见虎跑迹窥泉试一吟遗珠僧不取密竹助泉深
深堂待游客老木竞留春花发多临水云开始见人
陟彼崖上门门深路还绝香草递仙风怪林藏古雪
一步复一步月华黏屐齿不知山径深疑到蟾宫裏
六月想冰雪此泉清且深相如方病渴植杖故来寻
阁近山中寺谁爲清隐人移文招不得骑马入红尘
岭下听樵歌歌声云外过尽穷斤斧力不道得樵多
讲尽华严偈摄衣辞世尘泉淙死前语玉凝塔中身
吴越江分断山光还映发白鸟东飞来应随渡江月
红实缀青枝烂漫照前坞不及杏繁时林间有仙虎
不作笙箫用开花待凤凰阴阴一轩裏谁识阮生狂
真山返如假叠径入云屏不借湖光洗朝朝泼黛青
桥短故名长路穿云水乡游人欲归去濯足弄残阳
峻极分南北见湖仍见江游人倦登陟飞鸟自双双
轩压冰壶上风生玉宇间客来清彻骨不待看湖山
湖添秋气凈鸟伴夕阳沉呜咽城笳起犹忘归去心
柴门晓初启晴气堆远峰不知何处鹤踏折一枝松
夜阑窻户闭黄庭看未终西岩一声虎四壁生清风
自扫松间叶冰霜一半开碧桃花未发亭待漉香醅
永日琴爲伴前村酒可酤松阴拣磐石赤脚踏冰壶
有酒看云饮无书寄雁回数蛩鸣败草一叶落青苔
黄昏鸟飞绝夜半猿啼切纸帐寒不眠开门见猛雪
周也漳南释开轩瞰漳滨山光并水色一物长清新
种竹期龙至栽桐待凤来他年跨辽海经此一徘徊
自奉鸾台直叨随陟降踪共陈尊圣嗣屡请罢军容
石屏月如水石壁云不动闲中攲枕卧天地同一夢
月出溪水清月落溪水黑茫茫溪上人笑与月爲客
虚堂跨云巓白云在林杪绝顶不可穷了了非了了
岩下桃花红溪流碧如玉逋翁隔云歌不是人间曲
水国神仙宅吾今过此中长桥千古月不复怨春风
茫茫黄出寒漠漠白铺汀鸟去风平篆潮回日射星
衣如当日白花似昔年黄拟问东篱事寒香入杳茫
端求古人遗琢抉手不停方其拾机羽往往失鹏鲸
博山烧沉水烟烬气不灭日暮白门前杨花散成雪
无学庵中老平生百不能忖思多幸处至老得爲僧
鹦鹉言犹在琵琶事已非伤心瘴江水同渡不同归
真人已不死外慕堕空虚犹余好名意满树写天书
谁人筑短墙横绝拥吾堂不作新亭槛幽花爲谁香
明月入我池皎皎铺纻缟何日变成缁太玄吾懒草
谁能铺白簟永日卧朱桥树影栏边转波光版底摇
东邻多白杨夜作雨声急窗下独无眠秋虫见灯入
流水照朱栏浮萍乱明鉴谁见槛上人无言观物泛
汧流入城郭亹亹渡千家不见双池水长漂十里花
田田抗朝阳节节卧春水平铺乱萍叶屡动报鱼子
湖上移鱼子初生不畏人自从识鈎饵欲见更无因
花好长患稀花多信佳否未有四十枝枝枝大如斗
争开不待叶密缀欲无条傍沼人窥鉴惊鱼水溅桥
不及梨英软应惭梅萼红西园有千叶淡伫更纤浓
开花送余寒结子及新火关中幸无梅汝强充鼎和
霜降红梨熟柔柯已不胜未尝蠲夏渴长见助春冰
居人几番老枣树未成槎汝长才堪轴吾归已及瓜
独绕樱桃树酒醒喉肺干莫除枝上露从向口中漙
风流意不尽独自送残芳色作裙腰染名随酒盏狂
自昔爲神树空闻蜩鵙鸣社公烦见辍爲尔致羊羹
采撷殊未厌忽然已成阴蝉鸣看不见鹤立赴还深
强致南山树来经渭水滩生成未有意鸦鹊莫相干
依依古松子鬰鬰绿毛身每长须成节明年渐庇人
今年手自栽问我何年去他年我复来摇落伤人意
谁谓江湖居而爲虎豹宅焚山岂不能爱此千竿碧
蛙鸣青草泊蝉噪垂杨浦吾行亦偶然及此新过雨
鸟乐忘罝罦鱼乐忘鈎饵何必择所安滔滔天下是
烟火动村落晨光尚熹微田园处处好渊明胡不归
我行无疾徐轻楫信溶漾船留村市闹闸发寒波涨
舟人苦炎热宿此乔木湾清月未及上黑云如颓山
万窍号地籁冲风散天池喧豗瞬息间还挂斗与箕
颍水非汉水亦作蒲萄绿恨无襄阳儿令唱铜鞮曲
我诗虽云拙心平声韵和年来烦恼尽古井无由波
故人已爲土衰鬓亦惊秋犹喜孤山下相逢说旧游
上界足官府飞升亦何益还在此山中相逢不相识
博士雅好饮空山谁与娱莫向骊山去君王不喜儒
石室有金丹山神不知秘何必吐光芒夜半惊童稚
皎皎巌下泉无人还自洁不用比三星清光同一月
长安自不远蜀客苦思归莫教名障日唤作小峨眉
葱茜门前路行穿翠密中却来堂上看巌谷意无穷
夭矫庭中桧枯枝鹊踏消瘦皮缠鹤骨高顶转龙腰
窈窕山头井潜通伏涧清欲知深几许听放辘轳声
折爲督邮腰悬作山人室殊非濮上音信是泗滨石
落日明孤塔青山绕病身知君向西望不愧塔中人
花光红满栏草色绿无岸不逢青眼人长歌白石烂
晓色兼秋色蝉声杂鸟声壮怀销铄尽回首尚心惊
索漠齐安郡从来着放臣如何风雪裏更送独归人
瘦骨寒将断衰髯摘更稀未甘爲死别犹恐得生归
日上气暾江雪晴光眩野记取到家时锄耰吾正把
月明穿破裘霜气涩孤剑归来闭户坐默数来时店
诸兄无可寄一语会须酬晚岁俱黄发相看万事休
故人如念我爲说瘦栾栾尚有身爲患已无心可安
吾兄喜酒人今汝亦能饮一杯归诵此万事邯郸枕
东阡在何许寒食江头路哀哉魏城君宿草荒新墓
临分亦泫然不爲穷途泣东阡时一到莫遣牛羊入
我夢随汝去东阡松柏青却入西州门永愧北山灵
乞墦何足羡负米可忘艰莫爲无车马含羞入剑关
我坐名过实欢华自招损汝幸无人知莫厌家山稳
竹笥与练裙随时毕婚嫁无事苦相思征鞍还一跨
万里却来日一庵仍独居应笑谋生拙团团如磨馿
青山若无素偃蹇不相亲要识庐山面他年是故人
自昔怀清赏神游杳霭间如今不是夢真箇在庐山
芒鞋青竹杖自挂百钱游可怪深山裏人人识故侯
甲第非真有闲花亦偶栽聊爲清浄供却对道人开
月丛号耿耿露叶泣漙漙夜长不自暖那忧公子寒
蜕形浊污中羽翼便翾好秋来间何阔已抱寒茎槁
睅目知谁瞋皤腹空自胀慎勿困蜈蚣饥蛇不汝放
洪钟起暗室飘瓦落空庭谁言转丸手能作殷牀声
两角徒自长空飞不服箱爲牛竟何事利吻穴枯桑
跂跂有足蛇脉脉无角龙爲虎君勿笑食尽虿尾虫
腥涎不满殻聊足以自濡升高不知回竟作黏壁枯
双眉卷铁丝两翅晕金碧初来花争妍忽去鬼无迹
笔与子皆逝诗今谁爲新空遗运斤质却吊断弦人
道眼转丹青常于寂处鸣早知雨是水不作两般声
宛转回文锦萦盈连理花何须郭忠恕匹素画缫车
结根岂殊衆修柯独出林孤高不可恃岁晚霜风侵
万古仇池穴归心负雪堂殷勤竹裏夢犹自数山王
独倚桄榔树闲挑荜拨根谋生看拙否送老此蛮村
突兀隘空虚他山总不如君看道傍石尽是补天余
山堂夜岑寂灯下看传灯不觉灯花落茶毗一箇僧
霭霭龙旗色琅琅木铎音数行宽大诏四海发生心
旸谷宾初日清台告协风愿如风有信长与日俱中
草木渐知春萌芽处处新从今八千岁合抱是灵椿
琱刻春何力欣荣物自知发生虽有象覆载本无私
小殿黄金榜珠帘白玉鈎一声双日跸春色满皇州
仗下春朝散宫中昼漏稀两厢休侍御应下读书帏
宝册琼瑶重新庭松桂香雪消春未动碧瓦丽朝阳
瑞日明天仗仙云拥寿山倚栏春昼永金母在人间
朝罢金铺掩人闲宝瑟尘欲知慈俭德书史乐青春
苇桃犹在户椒柏已称觞岁美风先应朝回日渐长
甲观开千柱飞楼擢九层雪残乌鹊喜翔舞下觚棱
彩胜镂新语酥盘滴小诗升平多乐事应许外庭知
细雨晓风柔春声入御沟已漂新荇没犹带断冰流
盛德初融后潜阴未姤时侍臣占易象明两作重离
采秀撷羣芳争储百药良太医初荐艾庶草验蕃昌
微凉生殿阁习习满皇都试问吾民愠南风爲解无
渐台通翠浪暑殿转清风帘卷东朝散金乌未遽中
日永蚕收簇风高麦上场朝来借田令菰黍献时芳
舞羽诸羌伏销兵万汇苏只应黄纸诰便是赤灵符
露簟琴书冷琱盘𩜾饵新深宫犹畏日应念暑耘人
万岁菖蒲酒千金琥珀杯年年行乐处新月挂池台
翠筒初裹楝芗黍复缠菰水殿开冰鉴琼浆冻玉壶
午景帘栊静薰风草木酣谁知恭俭德彩缕出亲蚕
雨细方梅夏风高已麦秋应怜百花尽绿叶暗红榴
肃肃槐庭午沉沉玉漏稀皇恩乐佳节鬬草得珠玑
节物荆吴旧嬉游禁掖闲仙风随画箑拜赐落人间
既聚伏波米还数魏舒筹应笑苏夫子侥幸得湖州
刘侯年少日骏马拊便面援弓雁自落不待白羽贯
风雨何年别留真向此邦至今遗恨在巧过不成双
皓色生瓯面堪称雪见羞东坡调诗腹今夜睡应休
建茶三十片不审味如何奉赠包居士僧房战睡魔
流水随弦滑清风入指寒坐中有狂客莫近绣帘弹
渌浄堂前竹秋期赴白云不知缘底事一日可无君
渌浄堂前鹤孤栖守竹轩胸中无限事恨汝不能言
君来不遇我我到不逢君古殿依修柏寒花对暮云
急景归来早穷阴晚不开倾杯不能饮留待卯君来
洞外复空中千千万万同劳师唱竹颂知是阿谁风
拆却相公庵泥却驸马竹天下人总知流入传灯录
请得一日假来游半月泉何人施大手擘破水中天
阶下有龙潭一泓寒且碧不须抚两掌流出仙人液
禅居何所有户牖白云分直待谭玄后相随花雨纷
谁从五竺国分得一枝来秀出重楼外专除世上埃
古院枫篁裏寥寥隔市喧仙禽发异响惊起老僧禅
冈陵来势远幽处更依山一片湖景内千家市井间
空巌发灵籁仿佛如风雷只疑函宝剑天遣六丁开
寻花不惜命爱雪常忍冻三爲郡太守清似于陵仲
安石作假山其中多诡怪虽然知是假争奈主人爱
明月光常满使君罇屡开何须待月上日暮便登台
桥上置杯盘可容十客坐游人撑小艇却从桥下过
楚客对吴山归心常自苦守土切须防半夜俱飞去
初投旱海戈忽整潇湘枻彭蠡镜中行洞庭天外倚
携杖溪边听抱琴台上坐我喜见江山江山愁见我
爲治固有术公卧有人立直须紧闭关勿使庞公入
河流便当城峻岭借爲屏疑在金山寺凭栏看北泠
前人厌膏粱志欲服贱事若论区别功爲圃亦不易
破屋居人少柴门春草长儿童不识字耕稼郑公庄
橘井苏仙宅茶经陆羽泉万峰团雉堞二水汇城𤲬
人无本则忧物以地爲贵如何山芋辈天下称宋卫
急雨收残暑西风吹暮蝉烟浮水空阔露洗月华圆
扇子解招风本要热时用秋来挂壁间却被风吹动
学尽百禽语终无自己声深山乔木底缄口过平生
岭南爲贪泉饮者生贪黩岭北爲愈泉宿病皆祛逐
玉尺锋棱聳银槽样度窊月中亡桂实雨裏得天葩
北顾横江尽东南第一州六朝都在望回首倦登楼
雨过江山丽春深笋蕨肥扶藜苍藓破移榻乱云飞
每度芙蓉岭愁眉惨不开有命终须过无灾不再来
滚滚长江水苍苍大别山古今人老尽山水镇长闲
石桥跨两岫野叟尝远跖旁有枰棋处云是仙人奕
稍觉香熏鼻还思酒入唇盈缸止三斗可拨瓮头春
江南江北来昨夜同枝宿平明一声起回顾已极目
骐骥方腾踏蚊虻敢扑缘明年小期集请看十庐鞭
天台多胜概落日乱山青不似三峰好楼台入翠屏
长空开积雨清夜流明月看尽上楼人油然就西没
谁遣常时月偏从此夜明暗添珠百倍潜感兔多生
欲见初容烛将升尚有星渐高围渐小云外转亭亭
明入庭阴白寒侵酒气微夜深看更好楼上渐人稀
浮光看不定重露试还无影翻狂舞客明误已栖乌
巧转上人衣徐行度楼角河汉冷无云冥冥独飞鹊
猿狖号枯木鱼龙泣夜潭行人已天北思妇隔江南
看久须扶立行贪遂失归谁能终不睡烂醉羽觞飞
湖南堂宇深湖北林亭远不作过湖桥两处那相见
湖裏种荷花湖边种杨柳何处渡桥人问是人间否
绿竹覆清渠尘心日日疏使君遗癖在苦要读文书
水深冰亦厚滉荡铺寒玉好在水中鱼何愁池上鹜
空陂放修竹肃肃复冥冥莫除坞外笋从使入园生
离披寒露下萧索微风触摧折有余青从横未须束
风高莲欲衰霜重蓼初发会使此池中秋芳未尝歇
云生如涌泉云散如翻水百变一凭栏悠悠定谁使
台高天汉近匹练挂林端秋深霜露重谁见落西山
夜色何苍苍月明久未上不上倚城台无奈东南嶂
动静惟所遇仁智亦偶然谁见二物外犹有天地全
泉来草木滋泉去池塘满委曲到庭除清泠备晨盥
隠居亦非难欲少求易遂有意未成归聊就茅檐试
林高日气薄竹色凈如水寂历断人声时有鸣禽起
处世欲无言事至或未可唯有此亭空宴坐聊从我
重露覆千花繁香凝畦圃不忍日将晞散逐微风去
虚亭面疏篁窈窕衆景聚更与坐中人行寻望来处
溪亭新雨余秋色明滉漾鸟渡夕阳中鱼行白石上
溪浅复通桥过者犹恨懒頼有沙上鸥常爲独游伴
春晚百花齐绵绵巧如织细雨洗还明轻风卷无迹
觞流无定处客醉醒还酌毋令仲御歌空使人惊愕
开花浊水中抱性一何洁朱槛月明时清香爲谁发
猗猗翠蔓长蔼蔼繁香足绮席堕残英芳樽渍余馥
谁言使君贫已用谷量竹盈谷万万竿何曾一竿曲
芦深可藏人下有扁舟泊正似洞庭风日莫孤帆落
野人三四家桑麻足生意试与叩柴荆言辞应有味
风梢绕檐匝霜干当窗凈遥知素壁上醉墨森相映
叶如石楠坚实比霜柑大穿径得新苞令公忆鲈鲙
官是劝农官种桑亦其所安得陌上人隔叶攀条语
使君美且仁遍地种桃李岂独放春花行看食秋子
龙眠渌凈中微吟作云雨幽人建德居知是清风主
此心初无住每与物皆禅如何一丸墨舒卷化山川
佛口如澜翻初无一正定画作正定看于何是佛性
清溪便种稻秋晚连云熟不待见新舂西风芗自足
山开稍有路水放亦成川游人得所息真意方澹然
山居少华丽牵茅结凈屋此间不受尘幽人亦新沐
泉流逢石缺脉散成宝网水作璎珞看山是如来想
石室空无主浮云自去来人间春雨足归意带风雷
世道自破碎全理未尝违溪山亦何有永觉平日非
共恨春不长逡巡就摇落一见洞中天真知世间恶
石门日不下潭镜月长临细细溪风渡相看识此心
岩花不可攀翔蕊久未堕忽下幽人前知子观空坐
层崖落飞泉微风泛乔木坐遣谷中人家家有琴筑
白龙昼饮潭修尾挂石壁幽人欲下看雨雹晴相射
倚崖开翠屏临潭置苔石有所独无人君心得未得
未见垂云沜其如归兴何路穷双足热爲我洗磐陀
置马步岩间岩前得平地肴蔬取行簏粗饱有遗味
团团宝华岩重重荫珍木归来得商鼎试鬻溪边绿
苍壁立精铁县泉泻天绅山行见已久指与未来人
溪深龟鱼骄石瘦椿楠劲借子木兰船宽我芒鞋病
溽暑避华构清风迎早朝枫槐高自舞冰雪晚初消
南讹初应历五日未生阴灵药收农录薰风拂舜琴
皇心本夷旷一气自炎凉不废荆吴旧民风见未央
决狱初迎雨开仓旋取陈青黄今接夏饥疫免忧春
帘密风时度宫深日倍长纻罗随节赐黍麦趁新尝
执热宁忘濯清心自释烦东朝闻好语畏日解余暄
寿康朝谒蚤长信燕闲多不有图书乐其如昼漏何
玉宇宜朱夏壶冰生晚凉深心念行暍清夜久焚香
蚕宫罢采撷暴室献朱黄翕呷霜纨动阑班彩缕长
晓起钟犹凝朝回露欲干逡巡下清跸委曲问平安
压蔗出寒浆敲冰簇画堂人间正袢暑天上绝清凉
修厦欺晴日重帘度细风羣仙不烦促长在广寒宫
寻芳空茂木斗草得幽兰歌舞纤絺健嬉游玉佩珊
留侯决成败面折愧周昌垂老召商叟鸿鹄自高翔
诸吕更相王陈平气何索千金寿绛侯刘宗知有托
贾生料吴楚竟毙大梁城一身不自保痛哭空伤生
桓文服荆楚安取破国都孔明不料敌一世空驰驱
安石善谈笑挥麈却苻秦妄起并吞意终残吴越人
江河浪如屋要须沧海容可怜狄仁杰犹复负娄公
杜门本畏人门开自无客孤坐忽三年心空无一物
衆音入我耳诸色过吾目闻见长历然灵源不受触
兹心凈无垢尚爱南斋竹当暑得清风冷然若新沐
老桧真百尺疏竹疑千亩纷纷霰雪中见此岁寒友
栽竹种松桧十年未成阴昔人定知我爲我养南林
久无叩门声剥啄问何故田中有人至昨夜盈尺雨
我居近西城城枕湖一曲不到平湖上何物禁吾足
北临凤凰台凤去台亦圮萋萋修竹林喈喈何日至
昔我过嵩麓云移见诸峰重游未有日想像曀霾中
避事已谢客养性不看书书中多感遇掩卷辄长吁
人言里中旧独有陈太丘文若命世人惜哉忧人忧
巢由老箕山遁世聊可耳临流愧尧舜又甚陈仲子
玉筯插银河红裙蘸碧波更行三五步浸着老僧窠
昔年有迁客携手醉嵌岩去我岁已百游人忽复三
岧峣山上寺近在古城中苦恨河流远长教眼力穷
盘曲山前路流年向此消兴亡须一吊范叟卧山腰
孤绝山南寺僧居无限清不知行道处空听暮钟声
清影十分月暗香干柄莲不知从此别高会复何年
四海佛宫阙三峨不待夸山深龙听法野迥鹿衔警
荆楚西南地清明咫尺天远山犹带雪高柳已藏烟
丽藻高郑卫专学美齐传容揄难有属笔削少能干
颓然一睡足岩溜尚潺湲面几郎山郭寂无人世喧
濯足临澄碧和云卧石室淅沥天风生披襟当呼吸
心如一片苗是苗皆可植莫种谁堆培莫容荆与棘
丘师伯莫晓寂寂明皎皎日午打三更谁人打得了
溪声滩外急草色两中深客意自南北山光无古今
柳侯好倔奇颇类元道州遂令舂陵行至今犹风流
民情极简易闗决未应劳佳句宁我知爲君屈挥毫
蜡梅直何如但闻郑家说淡日明晨霜凉酥点春雪
清嫌冰麝俗淡学池鹅黄情知不是蜡风定有余香
毁誉平千载穷通譬一毛虹蜺千丈气岂便伏蓬蒿
我托南车去君拿北轡还相看一夢裏好入画图间
岭尽还临水溪穷又有山人游明镜裏鸟语白云间
少妇织新丝人来不下机斜阳过茅屋郎亦采樵归
窈窕东注壑舒徐南入江寄声沧海若高洁此难双
洞天人远矣琳馆有遗踪愿弃人间事优游慕赤松
化成真化出绝险起朱栏直下临无处江城一掬看
登覽多清兴衣襟有白云松风不知际仙籁坐中闻
红烛转沙堤天门仗未齐槐阴勒马待月在御沟西
倒景虞渊日余威泽国霞宵行逐明月水宿傍人家
泉水秋浮艇荒陂暮听蝉登瀛从此路出守已衰年
淮天秋日下水国晚凉中舟子趋程意轩轩欲贯虹
秋露凝浆细朝阳入色深冰虀不须捣恐碎褭蹄金
孤屿何亭亭苍松郁相对池中蛟龙起天际风雨会
向日铺青盖浮波散緑盘明珠洛浦珮白玉水仙丹
凤食实已美龙吟声更奇惜无蔡邕识那得马融吹
王子吹笙去仙禽下云端夜栖松月静朝舞桧风寒
崩腾喷雪浪昼夜无停息廻旋天磨转运动日卓侧
整整植翠旗森森列羽卫微风羣玉动赫日苍云翳
藻荇徧廻塘芙蕖出清水红灯迭照映翠盖相磨倚
天寒桂子堕花发向庭中月华十二满常照此芳丛
高枝含烟雾密叶张羽翼参差随风势惨澹入云色
结茅深林下开户流水边晓听松风坐夜枕云涛眠
绰约花无语间关鸟自吟及时须赏翫风雨不能禁
莫恨生华髪唯须不负春风光无老少祗属有情人
潇洒幽栖地山岚日夕昏松风吹緑绮溪月湛清樽
白日春台上欢娱莫诉杯飞花留客醉啼鸟近人来
流水家家入修篁处处同城南履道宅白傅有遗风
四山烟雨收双沼漾晴碧白鸟忽飞来点破檐前色
野草如排戟山花似列屏维舟一登覽误入小蓬瀛
暮舂朝城粟晓采观城葑一入高鱼境已是武阳东
主人无机心兕虎皆可入君看小渚中岂特羣鸥集
鳬鸥近隼旟亭阴戏鲂鳟我自无机心忘机成戏论
峰峦何迤逦天际相依倚如何是孤屿独立澄明裏
澄流良湜湜幽藻还漪漪不是采蘩手芬芳长自持
乱亡由佞舌覽古每嗟吁拟刻奸谀像申明两观诛
万事以诚立不诚心不专诚心非铁石铁石被诚穿
山阔青连海溪长绿绕城规模唐故郡弦诵鲁诸生
白日经檐短风霜路客衣梅梢惊岁晚沙际看春归
是身如芭蕉况复身外名至人本无心肯爲宠辱惊
照月槐影碎吹风柏声繁悠悠此时心可乐不可言
水聚即爲沤沤散还爲水只这聚散中便是真如理
本觉非今觉今觉如本觉悟得本觉时非觉非非觉
万叶烟云上千花锦绣中停舟不忍发爲恐破圆红
晚雨轩窗润秋风池沼香爱花不忍折恰似惜甘棠
美色绝殊衆暗香时着人齐州终自别不比岭头春
可但深宜晚须知巧耐寒北人浑未识只作棣棠看
旧作酴醾白新翻蛱蝶黄不须多变态固自有真香
不独看花懒吟诗味亦忘此花谁可赋顾曲有周郎
江水挪蓝绿江花泼火红夕阳幽鸟下浑似画屏中
鸥鸟来何事渔舟到亦迷落花流更远疑是武陵溪
水近花逾碧花临水更红鸥飞锦城外人立画屏中
花丽水疑染水清花欲燃沧浪无限意好在钓渔船
长官衫色暗玉雪久甘贫爲问江西月如君有几人
门巷雨萧萧黄昏掩寂寥曲终人不见花落夢无聊
灯火夜寥寥残香不可招朱扉寒半掩金鸭煖全消
珠履三千两金椎四十斤阿谁知狗盗却解脱田文
游山须覽胜八百里天台若不登华顶浑如不到来
潇洒监城隈聊驱俗驾回世尘飞不到山色翠成堆
当道双峰辟凌空万仞酋于秦置扃鐍与蜀作襟喉
壁倚干宁碣龛笼大业僧七年驰使路两蹑石梯层
崖卷层霄阔溪穿碧玉横银河一派水终日泻天声
玉峰刳不尽满室碧琅玕太始藏灵气寥寥五月寒
小洞隠遥岑松萝翠复阴游人曾到不方信白云深
好峰飞去后流出乱云根应爲留僧住□□□□门
竹暗不通日泉声落如雨春风自有期桃李乱深坞
松室开孤定褰帏纳夜凉婵娟依翠竹无语过东墙
猿鹤惊呼晓楼钟动翠微枫林堕清月疏影乱人衣
水石追摩诘风骚类小山每来窥二妙恋恋欲忘还
巉绝千峰玉清妍五字诗胸中盘爽气仿佛几人知
数幅生绡上形容万态心坐窥天下胜何用远登临
漠漠云披岫班斑雨弄晴横江舟一叶注目使人惊
阳秋閟肝膈无处见微茫时作丹青戏风流冠帝乡
参差山接野渺莽水连空笠钓沙头客真宜避世翁
经纶志四海龃龉不得申大裘纵千丈姑覆洛阳春
子云草玄时载酒客常满君今慕若人竹户谁来款
潭潭百尺井汲引鸣飞澜惊回午醉客一漱齿颊寒
一庵容宇宙介意安在哉珍重庵中人空洞无纤埃
君家十亭观棋置宛相望是中富墨妙伟哉苏与黄
扶疏荫佳木五月风来徐渊明方偃卧亦自爱吾庐
长安贵富人岁月马上迁岸巾怡永日心事独翛然
南华鉴止水炯然见须眉夫子果能定物岂逃妍媸
虚室昼生白清风袭衣屦圆蒲燕坐人泠然欲仙去
王郎英妙年功名固堪勉浩然赋归欤持操真可羡
北风三日雪南湖一尺冰晚云遮望眼不见玉山城
鱼虾争后先波浪拂西北今朝卧龙起且与收风色
朝亦见潮来暮亦见潮来维舟不敢渡西望兴悠哉
西园草碧色南湖水绿波五云亭上意争奈艷阳何
不能送行客赠以绿杨枝试看青青眼此心当自知
妻孥能相期每出必遽还如其归稍晚必谒郑推官
开拓干坤远欢娱岁序深堂前犹阅武自是太平心
东来细溜长西去余波涨能收四海心乐此一渠上
东郡经年久西斋一事无萧然静相对惟有博山炉
芍药花初发牵公诗思浓露红烟紫句全胜绿盘龙
太守政何如兹焉名可见齐州一万家挥以袁宏扇
淅淅风敲韵亭亭日转阴公应喜来此相得岁寒心
龙头落潺湲雁齿驾清浅夜阑气益佳雨霁香尤远
芙蓉近可攀香草供幽赋公才如命骚此是冥搜处
四境静山川一枕闲风月野水抱城幽青天垂木末
老杜诗犹在重华事已无千秋陵谷变尘起鹊山湖
出城跨岧峣惊目见花艷飞盖每来游佳境此其渐
漾舟入芙蓉花乱舟欹侧安稳此凭栏清香生履舄
潇洒尘埃外崔嵬清浅中四轩春水阔两岸画桥通
景物此清淡幽亭独细论恐人容易过常锁水西门
河流春已深野色晚更静生计慕园畦归心付渔艇
芙渠十顷阔藻荇一篙深晚日江乡景秋风泽国心
花满红桥外寻芳未渡桥春风相调引已有异香飘
尘污远已留渌凈此不杂僻招水鸟栖清数游鱼鬣
南瞻复北顾春水绿漫漫此地寻花柳全胜别处看
花发红云合公来醉玉颓傍城行怯远却泛小舟回
高深极前临苍莽接回眺齐州景物多于此领其要
驱马岘山南磴滑不能上惆怅石城人秋风摇两桨
二月春色来三月春色老东风收花去满地留芳草
火云堆长空赤日沸岩瀑芙蓉已焦死不减筼筜绿
惨淡秋云高萧瑟西风起坐感岁华迁悲歌泪如水
风凄薄愁云雨冷成飞雪莫作苦寒吟行行桃李月
外看江水长裏见荷花发庐阜收白云南浦浸明月
漾舟荷花裏舣棹绿杨阴却上曹亭望山高江水深
登临常患远游覽不能继此景对门墙箯舆日三四
邀出苎罗山送上姑苏台果迷吴主意都忘越兵来
惊风拔古松浮云掩秋月对景辄悲歌随声入清血
寂历人初定逍遥物已齐夜凉天似水月在小桥西
雨荡炎天气风生乔木阴清凉一枕睡胜得万黄金
十年虎溪老却上羌山岑今回江西去与人传法音
谷虚聊应物云出本无心猿鹤空相怨旧庵松桧深
枕上杜鹃啼匆匆早起时出行天未晓月在杏花枝
寄语红莲幕当歌金缕衣探春曾有约今日已春归
客路方投轡邮亭独掩门无人共灯火秋雨更黄昏
徘徊想此夜夜长犹未眠出门还复入无语月空圆
青女随明月来时夜已深霜花结不就散作海天阴
落日山城晚黄云雪意浓更须开一瓮频醉送残冬
试说途中景方知别后心行人日暮少风雪乱山深
枉渚潮初落平冈日又西芦丛深处泊惟有郭公啼
平生羞捷径到此尚狐疑望断澹台路登高赋所思
今日朱顔客明朝白发人莫教行乐晚须惜少年春
本爲情沉饮翻成病染身今朝高枕处应羡独醒人
突兀隘空虚他山总不如君看路傍石尽是补天余
草满南园绿青青复间红花开不择地锦绣径相通
浆寒饮一石蜜液和岩桂心渴望天南星河灿垂地
参旗挂疏木通夕凉如水银汉耿半天河桥暝烟紫
雪片拥颓垣衣裘冷于甲香醪不满榼藤枕欹残腊
春雨津浃洽秋苗香苾芬京坻看便是完固促修囷
恬和效春律芳茂若秋松杯毕花枝放吴伻俳笑空
牧守有民社佳言多告余金芝先出谷奔召戒征车
予兮仲尼后老作外州行丹穴屯戎伍朱衣走吏兵
不是宫商调谁人和一场伯牙何所措此曲旧来长
数里无人到山黄始觉秋岩间一觉睡忘却百年忧
东山西岭青雨下却天晴更问箇中意鹁鸠生鹞鹰
看经不识经徒劳损眼睛欲得不损眼分明识取经
片月浸寒潭微云满空碧若于达道人好箇真消息
瘴地风云早温天气候催穷冬不见雪正月已闻雷
乱石乌牛伏惊涛白马奔大家齐拭目看我过龙门
卧病十余日不见西轩竹稚子忽报言新笋抽五六
小雨破炎炽满怀贮清爽忽御两腋风太虚一登赏
方上大鳌背俄生五湖心急急游此道扰扰休相寻
俯仰是天汉陟降非世路常闻步虚词时聳采莲女
江海风波外阴阳化育中相随还戢翼得性渚西东
瑞意才含蓄轻花即翦裁清寒穿箔去丰兆破烟来
密霰俄传信癡云预作媒瑶池方潋灧玉凤更毰毸
思见怜初洒忧消喜渐堆惜明聊自拟惊密偶同欵
片片榆飘荚累累蚌剖胎遽将天晓报频把岁华催
有景荣千巘无私瑞九垓水精排瓦砾天库委琼瑰
就下深趋坎凭高杪寄桅四垂才密密一望已皑皑
瀑布鬭直泻仙葩谁碎挪风前鹅毳落秋后海潮回
砻转扬轻矿筛旋迸细粞纹波翻太液缟练绕蓬莱
泛泛冰壶动漫漫宝鉴开柳条新弄絮律管乍飞灰
照耀行人氅光华钓叟台书帷争白日秋色改黄槐
比洁须延月闻香不掩梅载涂人艮趾入领我咸脢
封锁烟尝卫飞扬露可陪厚将平地堑高欲峻堂陔
特应三冬令宁伤万物胚秦蛇伸瓦陇卞璞暴山峐
始恐佛氏讲天花何徘徊终疑宓妃至仙肌何奇侅
密匀瓯渍液丹映槛凝衃照岁何妨积侵阶慎勿推
书窗辉竹简诗笔冻松煤煎煮供茶鼎收藏厠酒罍
拟毡安可卷欲器不禁锤俯拾甘頳手昂窥任扑腮
误鸡忙下杙趣雉不须䍙翫久清成兴吞多冷失咍
脂肤堪奬与墨面可讥诙盐散徒云尔心虚可比哉
乐道有真侣好山无俗交野花将逸兴不觉到岩坳
默默紫玄像萧萧青竹轩相看谁有道无问亦无言
百年尘外境万虑静中身终日无他事寒泉照隠人
万缘忘外息百福静中收莫作南柯夢浮荣一觉休
京尘随暑远洛水得秋多爽气乘归兴孤舟看一梭
左选官期远南归客路长觐亲时正好黄菊百年觞
识先游刃易命晚折腰劳华省当年夢行看置此曹
来处缘应异归时寿已稀校雠孙继子无限是春晖
数终还是福道尽更何言子到康民处方知鞠育恩
貌像虽相似水中空捉月非教亦非禅使我如何说
俗缘磨未尽空山傍妆台溪云惹粉黛岩花宝靥开
半天闻梵唱一径踏松阴起石云千仞悬空瀑万寻
王孙余巧力银汉亦经营地轴卷不尽风梭织又成
拔地山争秀藏天谷受虚云开西蜀后木老避秦初
二十四峰尖参差列郡南半空擎梵宇绝顶寄僧龛
白颊饶春思梅梢喜可知声声催烂漫定是雪晴时
神僧曾西征目覽江山异深林植杖藜他日成州治
家住孤峰顶长年半掩门自嗟身已老活计付儿孙
物外林泉静闲中日月长清风飒然至可以傲羲皇
地与市朝远云藏山水深长令有心者到此自无心
金蓓锁春寒恼人香未展虽无桃李顔风味极不浅
体薰山麝脐色染蔷薇露披拂不满襟时有暗香度
险心游万仞躁欲生五兵隠几香一炷灵台湛空明
昼食鸟窥台宴坐日过砌俗氛无因来烟霏作舆卫
石蜜化螺甲榠楂煮水沉博山孤烟起对此作森森
轮囷香事已郁郁着书画谁能入吾室脱汝世俗械
贾侯怀六韬家有十二戟天资喜文事如我有香癖
林花飞片片香归衔泥燕闭合和春风还寻蔚宗传
公虚采苹宫行乐在小寝香光当发闻色败不可稔
牀帷夜气馥衣桁晚烟凝瓦沟鸣急雪睡鸭照华灯
雉尾映鞭声金炉拂太清班近闻香早归来学得成
衣篝丽纨绮有待乃芬芳当念真富贵自薰知见香
金石不随波松竹知岁寒冥此芸芸境回向自心观
知足是灵龟无厌乃朵颐虚心万物表寒暑自四时
无外一精明六合同出自公能知本源佛亦不相似
辱莫辱多欲乐莫乐无求人生强学耳万古一东流
枢机要发迟饮食戒味厚渔人溺于波君子溺于口
泾流不浊渭种桃无李实养心去尘缘光明生虚室
相望六千里天地隔江山十书九不到何用一开顔
霜降水反壑风落木归山冉冉岁华晚昆虫皆闭关
冷淡病心情暄和好时节故园音信断远郡亲宾绝
山郭灯火稀峡天星汉少年光东流水生计南枝鸟
冥怀齐远近委顺随南北归去诚可怜天涯住亦得
老色日上面欢悰日去心今既不如昔后当不如今
啧啧雀引雏梢梢笋成竹时物感人情忆我故乡曲
苦雨初入梅瘴云稍含毒泥秧水畦稻灰种畲田粟
轻纱一幅巾小簟六尺牀无客尽日静有风终夜凉
病人多夢医囚人多夢赦如何春来夢合眼在乡社
小姬煖足卧或能起心兵千金买脚婆夜夜睡天明
脚婆原不食缠裹一衲足天明更倾泻頮面有余燠
钟鸣山川晓露下星斗湿老夫梳白头潘何塤篪集
打荷看急雨吞月任行云夜半蚊雷起西风爲解纷
茗椀夢中觉荷花镜裏香凉生只当处暑退亦无方
苦雨已解严诸峰来献状不见白头禅空倚紫藤杖
山下三日晴山上三日雨不见祝融峰还溯潇湘去
湖北山无地湖南水彻天云沙真富贵翰墨小神仙
忆在昭陵日倾心用老成功归仁祖庙正得一书生
羊生但着鞭勿哭西州门故有不亡者南山相与存
庆州自不恶借甚载声华忠义可无憾公今有世家
公归未百年鹳巢荒古屋我吟殄瘁诗悲风韵乔木
伤心祠下亭在时公燕处临水不相猜江鸥会人语
公有一杯酒与人同醉醒遗民能记忆欲语涕飘零
委径问谣俗高丘省佃作昔游非苟然今花几开落
在昔实方枘成功见圆机九原尚友心白首要同归
人去洲渚在春回花草斑清谈值渊对发兴如江山
落日衔城壁祠东更一游悲来惜酒少安得董糟丘
竹下倾春酒愁阴爲我开不知临水语更得几回来
韭苗香煮餠野老不知春看镜道如咫倚楼梅照人
什袭发硎刀无名自贵高秋衣犹葛制午饭厌溪毛
万木霜摇落山呈斧凿痕癡蝇思附尾警鹤畏乘轩
日短循除庑溪寒出臼科官居图画裏小鸭睡枯荷
眼看人换世手种木成阴藏拙无三窟谈禅剧七禽
寒水几痕落秋山万窍号红梨啄乌鹊残菊挂蟏蛸
佳人斗南北美酒玉东西夢鹿分真鹿无鸡应木鸡
斲鼻昔常尔绝弦知者稀无人与争长惟有钓鱼矶
茵席絮剪茧枕囊收决明南风入昼夢起坐是松声
半菽一瓢饮悬鹑百结衣萧条鬼不瞰聊可与同归
学似斲轮扁诗如饭颗山室中余一剑无气斗牛间
骑虎度诸岭入鸥同一波香寒明鼻观日永称头陀
诗入鸡林市书邀道士鹅云间晏公子风月兴如何
春风马上夢樽酒故人持犹作狂时语邻家乞侍儿
忆同嵇阮辈醉卧酒家牀今日垆边客初无人姓黄
对酒诚独难论诗良不易人生如草木臭味要相似
春色挟曙来恼人似官酒酬春无好语怀我文章友
红梅定自开有酒无人对归时应好在常恐风雨晦
东南万里江绿浄一杯酒王孙江南去更得消息否
献笑果不情貌亲初不爱谁言百年交投分一倾盖
四十垂垂老文章岂更新鼻端如可斲犹拟爲挥斤
土气昏风日人嚣极雁鹅寻河着绳墨诗思略无多
风惊鸿雁行吹落秋江上爲扫碧岩边问叔今无恙
吴山十二棋一击玄关应探人怀中事如月入清镜
鴐鹅引颈回似我胸中字右军数能来不爲口腹事
水国鸿雁秋烟沙风日丽莫遣角弓鸣惊飞不成字
恼人自作乐休休莫莫莫相看将白头止有不如昨
北来哺慈乌南归护尔雏昨夜云飞雁相随我不如
志欲收九族别离乃同生谁能成此意惟有孔方兄
大父无恙时刻意教子弟归扫松楸下泪我万里涕
四海无远志一溪甘遂心牵牛避洗耳卧着桂枝阴
前湖后湖水初夏半夏凉夜阑乡夢破一雁度衡阳
千里及归鸿半天河影东家人森户外笑拥白头翁
天竺黄卷在人中白发侵客至独扫榻自然同此心
垂空青幕六一一排风开石友常思我预知子能来
幽涧泉石绿闭门闻啄木运柴胡奴归车前挂生鹿
雨如覆盆来平地没牛膝回望无夷陵天南星斗湿
使君子百姓请雨不旋复守田意饱满高壁挂龙骨
梅蕊触人意冒寒开雪花遥怜水风晚片片点汀沙
萧寺吟双竹秋醪荐二螯破尘归骑速横日雁行高
拥膝度残腊攀条惊早春陈郎浮竹叶着我北归人
天下放玄虚谁知与道俱唯余范武子乃是晋诸儒
醉红如堕珥奈此恼人香政尔无言笑未应吴国亡
蒙茸冒枯几想像挂霜枝永失金衣友文章安用爲
巧解逢人笑还能乱蝶飞清风时入户几片落新衣
荷锄郎在田行饷儿未返终日弄鸣机恤纬不思远
道人不凋琢万镜自明己愿公勤此履深彻法源底
毗卢足趺光照耀世界海旋岚黑风起到岸得自在
鼻孔随人走日中忽见斗踏定太冲脉壁上挂着口
人有岁寒心乃有岁寒节何能貌不枯虚心听霜雪
黄河彻底冻白发通心白虽有顾陆手百巧画不得
饥渴随时用悲欢触事真十方无壁落中有昔怨人
去日撒手去来时无与偕若将来去看还似不曾斋
正观心地时丝发亦无有却来观世间冬后数九九
涪陵萨埵子且道也旁行亦嚼横陈蜡不爱孔方兄
江南鸿雁行人言好兄弟无端风忽起纵横不成字
万里唯将我回观更有谁初无卓锥地今日更无锥
江南十兄弟长被时一共夢时各自境独与君同夢
虽受然灯记不从然灯得若会翻身句弥勒真弥勒
向上关捩子未曾说似人困来一觉睡妙绝更通神
往日非今日今年似去年九关多虎豹聊作地行仙
斋余睡兀兀占尽檐前日不与一瓯茶眼前黑如漆
白足礼江沙七星在云表洗心无一尘缺月西南晓
前身寒山子后身黄鲁直颇遭俗人恼思欲入石壁
自古多如此君今独奈何可来白云裏教汝紫芝歌
朴落非他物纵横不是尘山河及大地全露法王身
深根藏器时寸寸抱奇节遭时上风云故可傲冰雪
峨眉山中老千颂自成集持问太和山鹘臭当风立
一鉢千家饭孤身万里浮知音若相问不住涅槃州
弥勒真弥勒分身千百亿若问下生时不打这鼓笛
达摩从西来不受梁武衬却面少林墙衣鉢一万贯
馿耳对轩轩争酬价十千眈眈两虎视不值一文钱
牵馿饮江水鼻吹波浪起岸上蹄踏蹄水中嘴对嘴
山鸟无凡音山云无俗状引得白头僧时时倚藜杖
玉兔步虚碧冰轮碾太清广寒宫有路桂子落无声
斗暄成小疾亦稍败吾勤定是朱衣吏乘时欲舞文
阳安多胜概刘子卜郊居江流清牖户山列围庭衢
常恨闲行少匆匆忽解鞍秋风尹家宅更得暂盘桓
章江来自西贡水东其源合流虎头下共注鳖口村
云冻月笼影风生水涩寒故人真似雪何必到门阑
行尽车马尘踏见水石环谁爲千家县正在清华间
山僧独好事爲我结茅茨茶仙榜亭中颇宗樊川诗
堂前紫薇花堂下红药砌繁华天上春逼仄人间世
婆娑两佳木生长在岩石移植君子堂初因醉翁识
查侯得灵药言自八公来当时云中犬千岁伏陈荄
婆娑盘石大狼籍野云多借问山中客桃源路几何
石窟昔藏金蟾光射百寻今朝在何处山景正阴阴
幽禅吾不学静处岂无心日转眠双树风和散两襟
月没云生障风和雪压沙居家尝似客行路却如家
地据东吴胜江从震泽连万家临一水千古得三贤
晴湖列远岫万叠来骏奔横入小蜀冈金友依玉昆
平湖压郡境血食等灵媪岂无升斗水活此车中薧
每虔夕惕心妄意遵遗业顾予不武资何以成戎捷
横浦江南岸梁家闻世贤一株连理木五月荔枝天
燕翼功参九安荣世历三轩辉虽掩北风教自存南
云卷公余迹锋藏用外神故将容足地聊学坐禅人
物华他日好岁月箇中延欲识无余事才如一指禅
歊风青苯䔿浴月碧涟漪仅比蜗庐客肯惭衡泌诗
讼少闻罗雀囚虚识降神借令浓野兴不负有民人
所借非佗物能忘是此心弦歌时一到驻作武城音
到佛元非定如仙等是家了忘名利战秦晋谩彭衙
暂爲陶令结仍惬孝先眠不学笙歌地长年俗耳煎
罅月明窗纸凉竿扫径尘却应环堵在潇洒属吾人
自有幽芳对无烦粲笑迎清虚归眼界那计幻沤生
丈室才鹙子神游殆化人公乎聊寄迹肯此负朝绅
人穿鱼蟹市路入斗牛天云水家千里江山月一船
夜色中旬后虚堂坐几更临溪猿不叫当槛月初生
后夜客来稀幽斋独掩扉月中无旁立草际一萤飞
卷箔西风起乘时上古台秋声随叶下夜色带烟来
本自江湖客宦游常苦心看君小平远怀我旧登临
鸟外云峰晚沙头草树晴想初挥洒就侍女一齐惊
公子歌钟裏何从识渺茫惟应斗帐夢曾到水云乡
晓浦烟笼树春江水拍空烦君添小艇画我作渔翁
缟带横秋匣寒流烱暮堂风尘如未息持此奉君王
五里乔松径千年古道场泉声与岚影收拾入僧房
霞通海天曙月来东山白共是凭栏人谁足当秋色
云蒸昆山液月浸蓝田英临风咽沆瀣满腹珠玑鸣
曲水分山阴舆梁胜溱洧一咏见高风驷马安足取
士元应展骥百里聊尔绊函继三异声江述凭东观
小径缘溪绿低檐傍树阴好峰秋入眼清月夜窥林
昼永春庭邃双飞燕隔帘袖随帘卷翠时见玉纤纤
曲涧跳珠碎丛山叠翠浓竹新敷影薄闲看倚枝筇
小雨凉添夜兰芬润袭衣晓屏山曲曲长若夢思归
曲径穿丛密香清爲客来玉梢梢外雪苔古晕疏梅
鸣鹤操音清兴幽发性情听琴爱夜半明月上残更
远山云夢断长路客愁新残漏悲钟急香车碾暗尘
自吾营此庵迁徙屡有无壁间故人文今独与我俱
结以不根茅阖之无钥锁坚密乌有身非坐常宴坐
圆蒲与方竹伴我守幽闲夜阑得禅趣明月窥窗间
端居得韵语不作凉秋悲快若弹丸转知是王家诗
之人娴辞令病起犹越声不量苍苍鬓属和愁仅成
客来问玄解付与尊中友我口不能言此间甚多有
欲逃苏晋禅苦乏阳城俸邻家称子贫杯酌与君共
忆昨艘檝间月白云水暮妙语同赏心请君来重赋
且无遽典衣素书堪下酒旋斸金铃黄栽轩媚重九
念当岁峥嵘少别友中玉夢寐大刀头安得卢橘熟
霜蟹丰两螯磊落登盘盂亹亹倦咀嚼繄我愁独无
庭阶脱叶静岌岌高井梧雁声排云去历历心不孤
夜寒惨不寐起坐弹鸣琴之人邈云汉空杯难独斟
幸蒙托根地历历令着行莫遣桃李妖压我玉雪香
朝暾媚花木户牖延荣光新沐晞我发悠然成坐忘
虽无白家池竹是九之一新萌如许长来岁障夏日
雨衣类襏襫野屩号不借扶此枯藜根行田北山下
幽居淡无营饱食心晏如老不任作务读我少时书
流水难穷目斜阳易断肠谁同砑光帽一曲舞山香
栈道险复险客怀愁更愁万山俱绝壁一水不通舟
雨下阶头湿晴干水不流鸟巢沧海底鱼跃石山头
祗见石磊磊不见玉落落若见玉落落方知道宽廓
安得龙山潮驾回马河水水从楼前来中有美人泪
四山藏一寺方丈压诸峰回首坐禅处白云深几重
霜雪迷西极云涛隔阆风平生会心趣都在浄名中
长日开闲境春风美鼻雷黄紬依旧暖牙鼓莫相催
晴新山色黛风纵芦花白尽日依栏干寒宵低细月
胡羯自干纪唐纲竟不维可怜德业浅有愧此碑词
赠我白毫笔报以木兰酒我书将示谁汝笔称我手
西瞻山逾缅东望水正茫楚人投饵处吾肯扣鸣桹
西北瞻云异东南走贡珍川华开日月林岭暗松筠
北固轻绡外西山淡素中一天烟雨好未独爱霜空
玉斧初骑御通明暂住居翛翛轻吹度洒落碧华珠
阿氏金爲屋姮家玉作台岱舆凭海立兜率跨云开
厌市冲烟入忘怀对客迟吟看飞鸟没坐到夕阳时
旧对湘西雪迟迟忆故关水云资老景吟引谢江山
偃蹇汀眠雁萧梢风触芦京尘方满眼速爲唤花奴
野趣分苕水凤光剪鉴湖尘中不作恶爲有邺公图
棐几延毛子明窗馆墨卿功名皆一戏未觉负平生
目炫五光开云蒸步起雷不知天近远亲见玉皇来
楼阁明丹垩杉松振老髯僧迎方拥帚茶细旋探檐
坱圠有同色雪深云未开终南晴夜月仿佛似登台
月姊封银界龙君幻玉壶江南三尺雪人道十年无
排槛花争媚环林石鬭苍何时潴渌浄吾欲借藤床
砂步漫皆合松门若抱桴悠悠摇艇子真似剡溪图
已有扁舟兴曾看过剡图翻思名手尽谁复费工夫
归来湖上寺顿觉清有余月色何太白照人心腑纾
不是通侯贵还应贡禹弹只应好形制自己愧雕残
簪玳尚谁继风云那可看自曾许持送谈笑未尝干
见闻如翳幻三界若空花闻复翳根除尘销觉圆浄
水口癡云散林梢爱景还朝寒无物御拥鼻对西山
夕紫堆香豆朝岚映墨池客来不须报正是学书时
沉檀应在骨龙麝自薰心千载吟蕲竹清雅少知音
鸥鹭依寒水蒹葭静晚风烟光秋雨细树色碧山重
山研云初抱奁书客不传北窗多异气正对浄名天
浊尽尘难掩光分逐露圆香清得桂子珠莹坠花钿
万籁寒空响羣山隠映开迟迟暮钟裏且唤竹舆来
吴人善砧理恶楮化爲美其他亦仿此第未知之耳
吾有瀑布诗古今赛不得最好是一条界破青山色
信美此山高穹窿远朝市暑水结苍阴飞泉落晴翠
对槛青山露羣仙捧宝珠求遗如起定象罔是文殊
澹乎无味中指下清音发□□□□□空山堕凉月
三闾宰国议相如造承明莫教朝廷上不及爲郡名
几时越五湖行行遂所适之子方乐天衆累焉能迫
闲中无所事得意思同论约月升崇观校射出平原
笏引上天梯鞘鸣奋地雷谁云天尺五亲见玉皇来
竹径随泉上山云触石生宝栖弹指处的的是分明
研山不复见哦诗徒叹息唯有玉蟾蜍向余频唳滴
扶筇上瑶台一笑领清绝如何夜来风独下前村雪
碧海出蜃阁青空起夏云瑰奇□怪石错落动干文
下蚓盈泉腹高蝉溢露肠如何不能饮空羡瓮头香
云来本无心云去亦无迹要是莫逆交更爲不速客
东峰霁月出林丛寒露明夜久风渐息深院无人声
雏雀学翻飞不知毛羽微青鵳笑高树待尔饱朝饥
青鵳噉雀雏饫饱侮鸢乌不知皂雕力拿杀北城狐
皂雕狞觜爪飞走披肝脑不知游猎儿必尔韝上老
猎儿燕楚俗得意唯驰逐不知庙堂上坐饱万钱肉
庙堂击鲜食日负天下责不知五湖上自有扁舟客
扁舟彼何人国霸始谋身不知钓鱼翁羞作故人臣
樽酒津亭别还城何所投无情是流水断送到南州
东轩美风月诗酒伴欢呼昨日墙阴过依依见碧芦
小市门南路旧游联马行只从前日别秋草一番生
南京一登眺朔雁正来宾好去长淮北殷勤访故人
百步洪头水秋霖一夜浑相携濯缨处无复履綦痕
何处延明月东城百尺楼故人那得见后夜是中秋
不见西街客归来即闭门胡牀面南树鸟鹊啅黄昏
暑雨茅柴熟秋风淮白肥留连阮校尉何日跨馿归
后夜溪山雪临门望子猷莫因清兴尽半道却回舟
偶得悲秋句还惊旧社空中庭步明月朗咏与西风
客子厌京尘长街风眯目安得卧南阳清潭渍寒菊
游梁复归宋南北更相送失得两如何劳劳不如夢
游宦几人达不知强健归未容夸昼锦几见化缁衣
闻有高秋兴清樽醉飞鸿应悲故人远薄晚面西风
倒橐黄金尽方悲行路难桂薪炊玉粒可是乐长安
果尽犹招手车停更起尘固应持一笑先答近辕人
南城空目送西馆断心期悬知今夜思明灯半下帷
笼灯耿欲灭枕下虫声切底许事相关煎人肠断绝
可怜明月光委曲照空牀自是元无夢更悲今夜长
杨华吹复尽春色但茫茫独立西楼上持情向夕阳
薰风酣绿树午日思黄鹂的的罗窗夢西邻可得知
近砌掷鸣签长檐悬素绠湿翅暝鸦归高梧落寒井
归云去悠悠长风来猎猎檐角两长楸斜阳曬黄叶
病骨倦空林曳杖闲庭步暗烛与寒虫迢迢思风露
未卷半帘霜犹疑在庭月倚树汲清泉疏风猎华发
霜空出华月樽酒聊相对别夜复婵娟故人千里外
纷纷脱柯叶衮衮断根蓬不待吹扬力随风亦自东
宿雨尘霾静寒原黍稷空临风聊放目不爲送飞鸿
拟从康乐公双蹑登山屐晴夜宿天台披云看初日
梅梁巢已空去此复何从勿惮归飞远冰霜不尔容
不复怒飞声朝鸡得擅鸣婆娑犹有地媚竈毕余生
悒悒复悒悒愁眠成夢泣薄暮落花天高楼面风立
悠悠复悠悠泪寄东风流所思怅何许西北齐云楼
长安在何许疑是青天上矫首遡西风溪云断人望
长安在何许疑在白日下徘徊天一隅华月生新夜
不见江南客愿听江南钟倾耳度遥夜天寒多北风
试问江南客何时肯度杯多情是湖水每日石头来
石头城上客领取一枝梅何事春消息今从江北来
千里长淮北东风破雪寒此行休问路蓦直到长安
元弼今安健音尘久阔疏早年倾盖意白首复何如
努力张谋父躬耕老白云无年俭足用此外奈何君
子仲安贫者毗陵久罢归秋风一相忆頼有燕西飞
好在张居士云龙寄夢频西斋见风月连榻复何人
希远来彭泽聊爲三径资拂衣归底处命驾定何时
远寄陈传道穷秋亦罢官还驱款段马吟雪向长安
不见会之久每思诗酒豪扁舟由甬上乘兴可须招
子敏超龙级得官何处州它时趋洛下独与士龙游
寇叔情何厚邮筒数得书前春应上冢能访酒家无
试吏王文举俄缠风树哀明年道濉上爲尔一徘徊
驾犁岂知耕布谷不入田大农坐官府百吏饱穷年
维汉南有箕垂象列三辰长司簸扬职糠秕居前尘
千载君臣会将图不世功卷收天下福偏厚右扶风
帷幄参神算边尘万里清西藩聊偃息犹是一长城
公论由来重高怀此去轻吾非厚知己感叹此苍生
新书许从事狡穴荡应空寄语征西将无矜猎犬功
前日神州尹声华掩赵张春风长有待难树是甘棠
来暖西枢席斯民頼已多前春凤池水四海涨恩波
门阑曳裾客皆自许人豪今日宸廷下谁知北郭骚
衮绣行将复沙堤百里东病夫虽老矣犹解赋豳风
池上千条柳依依解占春自怜衰飒鬓不与物争新
池上雪初消春鸦已占巢自怜流寓迹无地可诛茅
朝爲去山云暮爲还山雨谁谓物无情欢期不知许
欢归夜何其月照临门别后夜待欢来开门但明月
要知两侬心等是它山石此诚不可转彼情无自入
壮图可复道罄折营五斗负郭二顷田何时落吾手
平生感激心炯炯徒自许尘埃五十弦难爲齐人拊
稠人致高位一二难遽数骠骑彼将军未应贤第五
扰扰尘笼下容身亦自贤横尸道边子共笑直如弦
长言与短调谁谓高游艺谩赋芳草篇长安居不易
郎官老辞笔得尔寿春碑奸贼余灵在斯文是戮尸
白也遭时网临年放夜郎何妨去物远当道横豺狼
昔人泯黄壤陈迹变沧波劫火洞然坏无如嘉句何
杜守王明府吾知夫不凡解持余酒胾一饫逐臣馋
岑辅何爲者当年唱不应名随诗石在附骥两青蝇
祖龙砺长剑昔道此南巡徒挟雄铓利湘川奈水神
孟公泣竹地今是布金园不保五亩宅非无百代孙
高岸已爲谷斯人如蜕蝉固应留宝刻信示当家仙
□□□□□□□□□□□□□□□□□□□□
亭揭奇章榜斯民孰去思多慙羊叔子涕泗岘山碑
南津赵佗石云是昔人舟长怀精卫志不碍长江流
西戍夕阳晴东城石镜明有山名八字供作两眉横
应龙昔此去雷雨助腾伸旧穴潜鲛蜃风波横要津
莫把雕檀楫江清如可涉但闻歌竹枝不见迎桃叶
隔岸东西州清川拍岸流但闻竹枝曲不见青翰舟
露湿云罗碧月澄江练白但闻竹枝歌不见骑鲸客
北渚芙蓉开褰裳拟属媒但闻竹枝曲不见莫愁来
西戍长回首高城当夏口但闻竹枝歌不见行吟叟
南浦下鱼筒孤篷信晚风但闻竹枝曲不见沧浪翁
胜概今犹昨层楼栖燕雀但闻歌竹枝不见乘黄鹤
危构压江东江山形胜雄但闻竹枝曲不见胡牀公
蒹葭被洲渚鳬鹜方容与但闻歌竹枝不见题鹦鹉
不作从龙意无心谩出山可怜一片雪长伴主人闲
坐井而观天遂亦作天论客问天方圆低头慙客问
莫爱西湖好涓涓去不回无情是江水犹解及时来
已是登临晚长须爱惜春终当捐世事来作卧云人
寒裏一枝春白间千点黄道人不好色行处若爲香
色轻花更艷体弱香自永玉质金作裳山明风弄影
异色深宜晚生香故触人不施千点白别作一家春
旧鬓千丝白新梅百叶黄留花如有待迷国更须香
冉冉梢头绿婷婷花下人欲传千里信暗折一枝春
黄裏含真意春容带薄寒欲知谁称面徧插一枝看
花裏重重叶钗头点点黄只应报春信故作着人香
红落芙蕖晚青深蒲稗秋平湖无过鸟鸣鼓有行舟
蒲港侵衣绿莲塘乱眼红将身供世事结榄待回风
斫水水可断续弦弦可完如何郑公客不作百年看
翰墨功名裏江山富贵人倏看双鸟下已负百年身
江清风偃木霜落雁横空若箇丹青裏犹须着此翁
江青沙日暖雄鸭雌鸳鸯相看不相识花晚褪红香
袅袅东门柳重重小苑花爲谁须落子着意莫藏鸦
雨叶不自持风花故入衣飞花已无定忍着恶风吹
伏雌将阿鹜水陆不相直鸭鸭横波去嗝嗝呼不得
莫解丁香结从教长苦辛却因千种恨别作一家春
南荡不可度北渚风浪生向来狐兔迹已复蛟鼍鸣
唤作忘忧草相看万事休若教花有语却解使人愁
过雨作秋清归云放月明入帘摇竹影塞耳落洪声
老树仍孤秀秋蟾只独明何须夜来雨却听枕前声
短短长长柳三三五五星断云当极目不尽远峰青
并蔕随宜好连心着意红只堪惊老眼持此与谁同
来往违寒暑飞鸣在稻粱未知溟海大不肯过衡阳
截水无留影哀空有断羣翅开先作字行断不成文
杖屦清晨往缣囊薄暮归闲官厅事冷蝴蝶上阶飞
知音惭李令问我复何爲道义惟添睡功名只有诗
上山割白纻山高叶摵摵持归当户绩爲君爲絺綌
闻声不悟道见色岂明心大冶红炉裏真鍮不博金
同阬无异土千古少人知月下休相唤还从旧路归
阴云弥四野心地长尘埃试请回光看生从何处来
未透祖师关时光如箭急白发皓然生新年又五日
等闲垂手去八面清风生大悲不展手通身是眼睛
此方真教体清浄在音声欲入三摩提实从闻中证
滂沱天际雨嘹喨寺亭钟耳目不到处翻怜面壁翁
暗裏抽横骨明中坐舌头偏圆不到处万古及千秋
诸佛放光明助发实相义言下合无生爲祥复爲瑞
妙体本如如无劳待卷舒直饶恁麽去未免草庵居
弥勒真弥勒分身千百亿时时示世人世人俱不识
堂与碧山对白云长作邻日暮白云合谁见白云心
君如烟上火火尽君乃别我如镜中像镜坏我不灭
十方同聚会箇箇学无爲此是选佛场心空及第归
轩昂师子首牛足马身材三道如能入玄门叠叠开
昔闻河上公今见濠上翁姓名氏时易道德经解同
煌煌太阳精浴以沧溟水光润无纤滓畏爱从此始
山占仇池地江分白马氐潭深龙自蛰亭迥凤曾栖
鸟道盘空上松根抱石生羽人分两舍鷄犬自闻声
郴阳古名邦四座拱山色秀气钟异人阛阓俨仙宅
浅浅泸潇水粼粼碧玉光马蹄飞电疾突过板桥霜
密竹藏啼鸟荒村起白烟人行秋色裏家在夕阳边
索索风摇幕亭亭月过墙晴雷推粉磨夜雨压槽床
过作抛人去非真我独知如何立不定却有独来时
园中杨柳树飞舞似含羞如何风静处尽放眼中愁
金铺银屈膝动处有人挨棋盘作十字中心爲子来
橘犀如半月何日是圆时如何一种味却有两人知
相别亦何事相逢尽偶然愁肠贯彩笔离夢绕朱弦
纷纷浑是夢黯黯只消魂江上浪无限舟中酒一樽
已断鹰隼猜仍叨主人惠皎洁静天姿双栖莫相忌
越国未亡吴曾动君王意句践自有心凭车汝无恃
晓语月斜树昼啼春霁天胸中自有激不是故多言
零乱委空风悠扬点芳草却爲身最轻华堂等闲到
映日漾清渊沿沙暴玄甲爱尔千岁姿藏身一莲叶
清阴满我庭苍苍六槐老野性苦避人青苔不须扫
禅宫门寂寂庭草无行迹东风自扫阶疑是开帘客
去岁秋时去今年秋又来浮名何所得岁月苦相催
庭树应如我相逢益老苍别来秋苦雨但觉瓦松长
雨麦浑漫壠风梅已退粧高鸿望燕塞飞疾不成行
人事日益远秋居何飒然苔随墙半雨叶放树中天
扰扰终何得萧萧亦自如将求解牛道要解斲轮书
匆匆十日事回首亦凄凉何处无芳草行人休断肠
瞿昙昔教我林下一宵行何事春江上依依作俗情
人生孰非夢夢裏见庐山若了元无夢何曾有往还
斋心礼仙圣不是爱山游山中笑何等白发故诸侯
淮山二十里秀色已在户舟车走梁宋烟树引吴楚
冬曦如村酿奇温止须臾行行正须此恋恋忽已无
竹城何檀栾属翠分雉堞王封尽四堑同有岁寒节
封胡羯末谢龟驹玉鸿洪千载望四谢四洪天壤同
人争汉口渡日落阳台坂鼓吹隔岸闻楼观排云见
金衣数公子端是贤友生羽毛元自好喉舌向来清
紫貂寒拥鼻绿蚁细侵唇莲烛当时事壶头此日春
酷爱此君心常将墨点真毫端虽在手难写淡精神
冷筛千嶂雨寒□一鈎□不放香烟出长教隔画檐
南北无寸影东西绝四邻一息故乡信晓风吹宿云
日日日西沉日日日东上若欲学菩提但看此模样
昨日离城市白云空往还松风清耳目端的胜人间
霜天云雾结山月冷涵辉夜接故乡信晓行人不知
旧时饶措大今日壁头陀爲问安心法禅儒较几何
胜事荒湮久高城观阁宜均劳青琐客余事海山诗
示我超然句能令滞念开盍移瑞岩刹爲我入城来
辟谷非其道谈空去自然何如勳业地无愧是神仙
晓色春风裏维舟一小亭看山浑不倦待得雪峰青
遥岑舣舟见野思过桥生兴尽回兰棹归鞍月正明
落日不可尽丹林紫谷开明明远色裏历历暝鸦回
题诗最高处不爲付人看记着今朝胜山明松雪寒
残月迷春晓桃花怯夜寒何人未粧洗先傍玉阑干
天机藏不得花笑鸟啼时不待重拈出当人合自知
狗子佛性无老蚌吐明珠西川鸣杜宇江南啼鹧鸪
师到华阳洞山华几度开只应常救物却遣世人来
鸡德灵居五峨冠凤彩新五更大张口唤醒夢中人
鹤来松有客苔去石无衣黄金浮世在白发故人稀
落魄正当年人皆笑我颠干坤时运动沧海渺无边
雨过江皋浄风来庭槛清此君故人好入夜听秋声
九鸾陪玉兽八凤荐金芝青童歌妙曲玄女唱清词
青城老洞翁名籍丹台上日日诵黄庭感得祥云降
日月双萤火干坤一鹊巢野轩有凉户谁敢等闲敲
白云闲似我我似白云闲二物俱无心逍遥天地间
莫谓湖山景寻常总一般欲穷清胜处须向雪中看
暮春春已晚不见子规飞莫是无归处山禽不劝归
嵩阳不得到华顶可徘徊当知吾性分自有一天台
气骤烟云速风飞山岳摧神游八极表何必访天台
昨日罗刹心今朝菩萨面罗刹与菩萨不隔一条綫
晓鸟啼哑哑游子初去家去家向何许雪暗天一涯
忆昔登封日山蹊困六飞我来犹舍杖共坐拂云衣
无华真国色有韵自天香临风难自持爲舞白霓裳
蔼蔼花絮乱纷纷蜂蝶多今年春复尔不饮奈愁何
新绿阴将就残红在亦稀雨中千点絮来伴落花飞
怒风吹老屋急雨闹空庭莫叹林花尽悬知陇麦青
毛桃犹带蘂青杏已团枝老不禁春恼应知老易欺
但喜朝朝醉那知夜夜风老人贪睡美春夢五更中
化国有余暇丰年多醉人典衣谋一饮对酒却惭春
怅望白铜鞮醉听金缕衣花间愁落日老更惜春归
娇马宁馨郎毡车薄媚娘萧萧两蓬鬓愁入少年场
逃闲闭关坐忽有卖花声老大自多感依然京洛情
纸窗明晃晃云日暗暾暾半夜寒添被清晨雪拥门
微阳挂木杪孤鸟下云淀广墟遗稻粱鹳鹤伴鳬雁
阴壑留残雪林虹带晚霞孤烟障渔市不见两三家
德星行斗牛人物东西伙太史告占书发春朝玉座
江左名父子风流适兹还而宗有胜韵觉在正始间
浮名渺吴会耿耿千里淮朔风吹高鸿安得与人偕
三坚真得象九师遂亡羊寥寥千载余焕发天地藏
岁晏风落木野阴水增波斋舲如傅翼一举君谓何
李翁卧亭午春深掩柴荆忽闻风雨响疑是勤王兵
千手一手用千眼一眼观用观无差殊何必许多般
覽镜影还在掩镜影还去试问镜中人却归什麽处
后学要说禅教人学团谜佛祖意分明但爲传衣偈
不到清溪路人间千过春青溪人不老应怜郭景纯
补陀风月在处处得真居一六同妙湛三千皆宴如
大夫既授玦捐之湘江中彼波到此潭寂寂睡蛟龙
佳人谅诚素呜佩若可取王孙忘情事不学郑交甫
朝叹乌皮几暮叹木樨床劳我情不堪念君罪不凉
驴技已过目戎衣方骇心文章端自误痛悔空在今
名大不忍杀罪大不以赦荔子红满山身落乡人社
梵志问故邻木兰坐旧床去恨已断绝归意更凄凉
鹧鸪不入馔松柏有常心归来应未老但道古犹今
君有非常罪幸此非常赦收身黑水西重入白莲社
多情杨畔儿芙蓉生绕床旧屋君未归蒲池已凄凉
世人不我与自契黄龙心竟复何远近一瞬万古今
负罪臣宗元移书数问赦仅如雁往来羡君还里社
西方石爲简东山人可与不用量三江聊以压四虎
山头百尺井有径看如失唯有参横时山人起自汲
藜牀坐来久前年曾到门闻道蓬蒿满秋风着旧根
何许人到来得药寻归径吾庐月不落象外独常静
朱晚鸟归宿倦飞憎世樊纶巾久接狎诉语不嫌喧
红尘岁月晚白社烟霞交相思得相见作底不逍遥
几岁不出门一朝事远游长安初岂远孤客难淹留
菡蓞露不迟蒹葭霜岂晚我生寜免愁别离无近远
敝庐无良辰荒田多荒岁贫贱重离别君乎休富贵
少贵别离轻老贱别离重后日君亦老我髪亦种种
前马去骎骎年少意有余后马追驰骤喘杀肥髯奴
飘零尘俗客再见水仙花清芬二十载饶杀兰杜家
华藏有主人百界转纤埃主人顺唤客低头不敢来
风雪三冬北江潮二月时怪今阿那事不得作春诗
拂拭方山帽安排一复巾春秋书满架整整莫因循
何敢爱筋力无劳戒励重但当知讳字闻说是雅中
秦秦何处乐独自托孤枝玉粒知无分清风也自戏
关深羁思满风断绿阴单一遇空门侣那知行路难
此是鄜州月人间应更无欲垂清夜泪桂影莫扶疏
雨裏花开过愁中燕到迟一春都寂寞不作送春诗
南走京洛道羸骖到却回只应如幕燕自有社相催
窈窕吾山好栏杆我屋宜胡然名未着不得谢公诗
翡翠随潮月琉璃共佛灯沉香闻远远珠树间层层
艷艷灯欺月英英人胜灯红绵开四照金鳯起千层
酷爱鄜州月真分紫府灯月收烟荡漾灯比石棱层
竹萌何处在石笋眼中青乞取分幽径难忘玉笋廷
积雨晦沧溟归期燕不灵何能陪社飰应爲厌侯鲭
石桥不得往乌药不寄来空令图画裏指点说天台
山醖今朝熟黄花老不香沉阴千万里何处有重阳
雨中新种竹波上旧来鸥客子何时乐幽人未肯愁
山醖今朝熟溪氛起正炎醉予难酩酊泣汝泪阑干
怯见诗千首悭持纸百番纸多诗剩到费杀哑儿言
草木衰残意关河离别情秋风已如此况复更论兵
秋爲枣多暑天因禾未霜吁嗟尔勍敌宜亦畏皇纲
寂寥仍抱病风雨尚征师几许野花发无穷客泪垂
同游不二境却有别离情爲日添香火中原正用兵
若说真州水时人不道甘天宁老谁识板齿毛鬖鬖
苇管予何爱轻圆称白毫固知今独妙旧数浙西曹
信美非真美徒劳本自劳异乡今日社寂寞食无糕
无奈国风怨荠荼论苦甘王孙旧肥羜汤饼亦多惭
太乙池中舰洞庭湖上篷问谁今得乐宇宙钓丝中
公子与王孙何须更问耕春心爲花雨梅杏尚难平
聚作梨梢白轻争柳絮狂夜来花裏宿通体牡丹香
步入凌峰阁寻师师未归凭栏寂无语唯见白云飞
西风吹木叶庭户乍凉时夜有愁人叹寒先病骨知
结庐傍林泉偶与初心期佳处时自领未应鱼鸟知
白云来何时英英冠山椒西风莫吹去使我心摇摇
高人不惜地自种无边春莫随流水去恐污世间尘
水行天地间万派同一指胡爲穿石来要洗巢由耳
湛然无变异虚彻有灵通妙尽功忘处咸归寂照中
远观同半月近看却如鈎若是知音者思惟暗点头
大地雪漫漫临行一句难泥牛沉巨浸玉马火中寒
龙准高不高虎颐短不短半夜昆仑儿两手扶银椀
木人岭上歌石女溪边舞明月共同途无私照今古
生涯得力句尽被维摩说空劫一壶天泥牛耕破月
落叶积莓苔柴扉半不开幽林云密覆花鸟恨空来
差别道难通应须识自宗无根枯树子月夜影重重
一九逢春信梅花破雪开箇中如会得千里不空来
我宗有语句金刀剪不开深深玄妙旨玉女夜怀胎
日照孤峰翠月临溪水寒祖师玄妙诀莫向寸心安
京师出大黄熟处最难忘道吾常作舞元是谢三郎
涧道垂黄花山城拥红叶人争小舟渡马就平沙涉
谏议茶犹送郎官迹已疏斜封三道印不奉一行书
公如柳柳州柳桥如柳浪恼杀涉溱人望望不可上
碧芦自愁绝黄芦正枯折宵征雁影孤堕此桥下月
落日河梁上迟留客去时近邻无远送莫说最长枝
桥阔狭如马芦高低似人白苹洲上客枉恨洞庭春
芦桥复柳桥芦枯柳可爱不厌春与秋主人客有待
洞庭生白波陇首起黄云渔舟雾裏见羌笛月中闻
楚山全控蜀汉水半呑吴老眼知佳处曾看八景图
江山起暮色草木歛余昏谁感离骚赋丹青吊屈原
雪埋鳯林寺浪打鹿门山今日江风恶郎船劝不还
江阔雁不到山深猿自迷传闻杜陵老只在瀼东西
石似浣沙石江如濯锦江征帆向何处云雾晦蓬窗
穉川初隐地山邃枕如城宝鼎丹何在云衣骨亦轻
金鼎交龙虎当年想闭扃一丸丹既就五色土犹灵
始知勾漏地犹胜步兵营往躅今谁继游人空慕名
过客空寻访飞仙已杳冥他山多可买归去读黄庭
元日甘泉会衣冠拜冕旒图书一四海玉帛万诸侯
汝爲狮子时而作狮子吼他年毛骨成一顾百兽走
客寓天地间本无南北异此语安从生却成相钝置
卧云云无心听松松有韵快哉耳目中吾今亦同分
管鲍当年志风霜固自如信衰缘嗜欲岂在数行书
俗论长纷若微言仅夢如逢君挥玉麈胜读十年书
肘后虚金印梅仙职偶如升高元自下功业异时书
塞北亢喉地并门子所如六花无处用却縠自诗书
能诗唐太白善赋汉相如元帅真文举应先荐祢书
取友能无怍初终贵一如陈张遗辙在试展马迁书
咳唾成珠玉吾侪孰子如更勤潘氏学岂愧乐尚书
提履归何处观花笑自如期君求向上糟粕古人书
春风暗杨柳相见意何如虽愧江淹笔狂言爲子书
瓮面蛆浮玉槽头水滴珠未能如茂世聊与义城俱
策马戴残星郊原破暑清人间千万事并入一时情
遥岑舣舟见野思过桥生兴尽回兰棹归鞍月正明
庭下芝兰秀堂中简策清都缘无嗜好不是近声名
春色集檐楹今朝兴倍生一樽谁与共促驾有豪英
身在九疑麓门当二水流谁知剡中胜朝夕助嬉游
视人所不窥修人所不爲奉以无愧怍商丘是吾师
不置一杯酒惟煎两碗茶须知高意别用此对梅花
空庭不见人乌啄僧台食林深露未晞微风漏花沥
且来东堂日相值柳桥西癡莺吊落花全学娇儿啼
橙花亦娟娟照水弄清白孤香少人知黄蜂自爲客
寒溪只数尺炯炯涵晴空寄目谁与论翠荇牵春风
日催红𩉾鞢雪放绿蒙茸莫向东郊去王春在九重
云母春冰薄氍毺晓气暾尚垂宵旰意加惠及元元
雪尽牙签暖芸生竹简香夜分犹乐此定喜日舒长
精华初结纽璧水再逢春杞梓扶疏见君王自作新
云避南山晓天回北斗春荣光生八彩寿色两嶙峋
君恩破寒色天笑觉春回先暖延和柳曾无羯鼓催
瑞日晖晖上非烟冉冉收晴川蚕可浴翠潋荇初流
柏酒勤称寿椒涂蚤却寒静无游乐事殊阔濯龙欢
晓光开绣幄晴色上金除初进春衣窄犹应浣濯余
庶草将蕃庑羣阴自退消迟迟杏梁日长照紫宸朝
八风调养力九地发生深共被年丰赐谁知日昃心
睍睆黄鹂出参差紫燕飞君仁罿罻阔惠及羽毛微
粉壁椒花馥瑶钗彩燕翩东风呼唤得随意作春妍
日养千花气风和百和香君王自仁寿柏叶更称觞
宝历垂无极璿玑转未央绣楹膏露润玉殿紫芝香
穆穆清光外葱葱佳气中云天看斗柄寰海受和风
玉甃兰封麝瑶池柳养金宸章先造化摛藻自春林
毒暑弥三伏微凉起二更月窗风竹乱烟渚露荷倾
故国兴亡数勤民土木嘉废台称是楚辨物愧非华
上阁便见海入门方是山塔高端似笔城转曲如环
丈室十一尺闽山数百层春风近梅柳腊水漫沟塍
隐约开旸谷坐看云气升地神如献秀一色露山棱
俗意未能免高情谁与论惟怜今夜月依旧照衡门
花尽蜂腰痩风低燕脇凉云衣迷远岫烟幕蔽柔桑
吹来槐荚细过去杜鹃悲惯客久无念送春闲有诗
笋成森碧玉麦熟歛黄云村酒不堪酌一杯能易醺
柳桥通窈窕客轡按玲珑蒲剑一溪绿酒花双颊红
蜀国山河在梁原草树深暮云千里色无处不伤心
鸣蛙千鼓吹修竹万琅玕日下欲归去溪光生晚寒
线绕参差路云封咫尺山寺僧初怪客三日窃优闲
野水无穷意幽花不断香残春孤客恨惟与汉天长
山翠围裘领溪声响佩环终年无俗客不用掩松关
野鸟休惊起浮云莫厌看松萝秋后碧岩谷暑中寒
石髓门前水松风谷外钟迟迟半轮月未忍出双峰
稍治寻山屐初裁半隐衣声声杜鹃语犹劝不如归
莫嗟骐骥老不识云台仗此骥天所月未易论得丧
野云闲带雨林木静无风村落一溪外民田四望中
小桥通南浦夹道桑榆绿水绕若连珠风传芰荷馥
八月九月天白露寒露节门外在处山秋风落黄叶
夜雨敛重云晓鸿鸣寥沉可怜祖师意头头都漏泄
祖师关棙子幽隐罕人知不是悟心者如何举向伊
吾心似秋月碧潭清浩洁无物堪比伦教我如何说
庭前柏树子不是祖师心莫执一时见便忘千古音
老去龙纹匕平生兽锦袍端知有奇语大雪满弓刀
疏影只横斜覊臣真耄耋观渠小开落得此大夢觉
玄牝要饱知六出端不死妙高一瓣香付与毛锥子
三年放逐臣今复得归去夢已到南徐船回正鸣橹
今晨讵复嬾要与阿戎谈寒温事且置竟论后三三
高气初不羣咄咄端逼人妙处欲绝倒未怕儿辈嗔
我有铜鼎汤快瀹龙焙香政使浇舌本君无问糟牀
吾人真铁人畴昔已百链携家过残年来吃随堂饭
色映宫姝粉香传汉殿春团团明月魄却赠月中人
香散帘帏寂尘生翰墨闲空传三壶誉无复内朝班
小雨滋春态余花落晚香扁舟还独往谁与论行藏
易简干坤理和平兆庶情谁知爲帝力万国自生成
秀润瞻眉宇清真接话言端能愈吾疾已觉意超然
铁面黄犀骨霜髭灿猬毛晚年聊混俗犹不废称豪
戏事刍陈子浮生甑堕休遗音余翰墨人尚想风流
石冷苔生晕风高竹度凉道人何处去春色半沧浪
山似九折坂河非八节滩跻攀复揭厉奈此行路难
顔色耐雪霜桃李不能妬但取节操高莫起夺朱恶
水定浮春岫鸦盘落远林上方钟送夕隠几兴何深
尾在黄河北头枕黄河南善财无鼻孔依旧向南参
福岩山上云舒卷任朝昏忽尔落平地客来难讨门
园花今烂漫一一手亲栽惟有新离恨东风吹不开
太学有马涓南省无马涓秋榜有马涓春榜无马涓
三贤同一隠所遇时则异不居云水乡讵泄英雄气
行爱种桃处蒙蒙罩轻素花深人不辨似入迷仙路
湛碧一泓深潺湲泻不断高穹沛四时派别环周半
峭拔聳青天巍峨镇方国愿与君爲友万古长一色
青泉出山下到海流不息愿与君爲友果行而育德
清淡不媚春挺挺凌霜雪愿与君爲友虚中而劲节
清风泠然来襟袖皆披拂愿与君爲友相见长及物
明月丽青天羣星隠晶耀愿与君爲友容光无不照
古佛有通津当阳亘古今悬崖能撒手一语直千金
如来涅槃日娑罗双树间放出三昧火闍维金色身
本来无形段那复有唇觜特地广称扬替他说道理
倦客逢长至扁舟泊远滩居常谙寂寞童稚笑相欢
安州水西寺李白旧题诗今古已堪叹风烟独昔时
林外鸟声欢江南尚小寒回头又春色早晚谷中看
冻雨涨中庭微风沦止水泛泛藕花飘眇眇仙茅靡
江湖各相忘鱼虾同一波谁能写此妙徐白名不磨
莫愁愁不至排闷闷还来谁会登临意东风莫见猜
渐愧日晖晖依人好鸟飞归来湖上路小雨却沾衣
风絮鹅毛乱春畴鲜血肥恼侬故乡夢鸟劝不如归
小鬟弹啄木写出林间曲空闻剥啄声虚堂耿华烛
黄鸟余秋声红菊作秋艷一室得自娱四时本无念
胡生好山水烟雨山更好鸿雁书远空马牛风塞草
山瀑两道泻木叶四时春日暝不知去鱼鸟会留人
云中听鸡犬不见有人家野水侵官道山云惹客衣
水竹依山在烟霞并舍分秋添中夜雨冷浸一溪云
曲径因山转精庐到地成楼从云表出人在日边行
再爲城南游百花已狂飞更堪逢恶客骑马风中归
可到羲皇上不离方丈间初无盈把菊尽日对南山
父耕原上田子斸山下荒六月一禾生官家一开仓
头戴鹿胎皮身披鹤氅衣月寒丹井立霜白醮坛归
山色浓如滴湖光平如席风月不相识相逢便相得
须弥头倒卓碧海起清风东弗已摇落西瞿花正红
风劲叶频落山高日易沉坐中人不见窗外白云深
夺人不夺境山河光炯炯若谓露全身重添眼中眚
夺境不夺人虚空问四邻从来无眹兆何事起埃尘
人境两俱夺倒转舌头说四句若爲分昙花生枯枿
人境俱不夺东西任该抹七九六十三相逢阿喇喇
人境夺不夺千手未拈掇捧出黄金盘赠君贮明月
一棒一条痕蒺蔾好自吞仙陀还蹉过赢得瞎馿存
东山水上行枯骨壮韩情藤林荒已久三句若爲明
乌鷄头带雪偏正没安排明月堂前意悠悠莫乱猜
问取修山主浅浅实甚深若谓唯心现玄艘已陆沉
恰恰今人用明明古佛心寒云归碧嶂幽鸟下青林
云生不翳空日上难逃影相逢一笑中何须重反省
心然法法然法异心心异透过然异来许你箇巴鼻
箇中好巴鼻言下须瞥地寂寂要惺惺当机善游戏
心然法法死大用始全举的的彻生生互非互相许
非许复何如法界一蘧庐于中全谛实此外尽撩虚
万化曾无间真机宛自灵白云盘作盖青嶂列爲屏
猛虎啸寒谷乌鸦噪晚晖圆通门大启何事不同归
坐石吊孤影看云笑此身蒲团无限意分付与何人
渐老便幽僻西来意亦迷不知师子吼何似野猿啼
爽快怜清景迟回出草庵寒山一倾盖明月印寒潭
岩畔春将老香风匝地生囊藏无底鉢高卧笑毗城
岩畔春将老残花自点苔牛头峰下客曾见祖师来
岩畔春将老阶前碧草深浏阳好风骨一句有知音
岩畔春将老憨癡兴转多时时逢野老共唱哩棱啰
空中呈鸟迹水上露灯毬要辨渠端的玉人骑铁牛
孤村黄叶落深院桂花香志士惜日短愁人知夜长
昨朝炒炒闹今朝闹炒炒波斯失白㲲拾得铁钱钞
二月桃花红三月李花白要调满庭芳须会十八拍
蔡侯材栋梁向来饱霜露十年林下思常恐庾尘污
人生落世故至宝堕深井傥无自拔计金玉谩弃屏
至理本旷夷小道皆左僻信能弹指了可死不待夕
松毛巧妇禽螺殻寄居虫二物自广大那知十方空
百年固多变深谷或高岸要知悟破迷大似理易乱
见弹已求炙亡羊犹补牢功成无早暮事竟等卑高
君岂蔡子叔我非支道林何当速相就爲子细征心
沉水博山炉积灰如雪霜何如坐三昧自薰成定香
三世如旦暮四大转风火傥能了无生如观掌中果
学道十万衆得者一二稀寄声故曹耦舍此将安归
尽道春多雨伤摧花鸟空不知春态度尤在绿荫中
语别既不易况与子同生如何携手好忽作千里行
太岁当头立诸神不敢当其中有一物犹带洞庭香
倚天松骨冷背日海云高淮上人垂櫜阁中客赠袍
得丧有万理古今犹一区鹤鳬元自足蛮触竟同枯
日出敛苍霭雨余生晓凉鸟啼人不见花落树犹香
策足穿云表都无几尺天人寰莽何在万里一荒烟
缓轡不可度疾驱应更危平生几两屐解有慰人时
归宗会斩蛇禾山解打鼓万象与森罗皆从这裏去
未忍歌归去行当献子虚自嗟渥洼种垂耳服盐车
劳生成底事寸禄解萦人阳羡溪山好归欤未有因
处静未有计徒劳真可伤山僧应笑我只爲斗升忙
欲雨烟云凝经秋苔藓多凭君莫抛掷留取伴吟哦
性地本无生因生说有地流传古至今非愚亦非智
从昔未曾迷于今何所悟只缘种性深更亦无别路
有种有心地因缘花自开要知成果处却笑祖师来
五叶花开后山长水更深乱云横谷口游子谩追寻
一从三拜后千古错流通永日无人到萧萧桧柏风
叶落归根后曹溪一滴深山居人少到真实好知音
一归方丈后何处觅南泉昨夜三更月寒光照座前
不下禅床后曾无善巧言平常安乐事今古谩流传
丹霞相访后从此话南阳草作青青色春风任短长
一入双林后天宫事可猜卖鱼人不厌何处见如来
一住天台后身单布亦穿虽然筋骨露歌笑不堪传
石上栽花后生涯自是春若逢亲切问端的不饶君
一见先师后堪悲复堪笑爲问何以然八十重年少
忆着伊余后呵呵笑未休何人知此意有语不堪酬
来时无有语去亦不知闻此曲谁能和轰轰出白云
求心心未谛等人人不来岩花晓来雨寂寞爲谁开
信步游梁魏乘时别少林长安车马客无限利名心
事办须寻道方明尔本来禅关无锁钥只要用心开
画出人皆识相逢道更亲起云峰后路记得往来频
潦倒江湖上竿头事可咍一回浮子动又是上鈎来
家肥生孝子国霸有谋臣拳头劈口槌未到无儿孙
开田说大义后人莫容易百丈总持门淡而还有味
相见锦江头相携上酒楼会医还少病知分不多愁
春至是花开朱顔安在哉可怜园裏色不入镜中来
赵州一椀茶验尽当行家一期虽似好争免事如麻
尽力不柰何按牛头吃草若无锦绣文难以论嘉藻
何故唤作手衲僧难开口拟议自颟顸可怜大蒙斗
容顔甚奇妙光明照十方我适曾供养今复还亲觐
正当恁麽时历劫不曾迷步步超三界归家顿绝疑
劫火威音前虽有一壶天御楼看射猎不是刈茅田
龙门三月半大鼓声声唤唤得一时来特地生迷乱
七七四十九面南看北斗死去与生来泥牛大哮吼
死心心已死心死死由生拗折黄龙角翻身卧地行
帝力丘山重君恩宇宙宽不才何以报处处得心安
劫火威音前别是一壶天御楼前射猎不是刈荒田
霜重阶铺纨风凛肌生粟心庄耳目清思虑无由俗
富贵空中花文章木上瘿要知真实地惟有华严境
武陵源上雪片片杂云霞惟有雪中桃长开三尺花
少陵云间诗重岩班菊蕊二章刻岩腹千载今可视
一水吞空远三峰峭壁危猊台重拂拭共喜主人归
一念心清浄佛居魔王殿一念恶心生魔王居佛殿
古路雪深覆好山云更遮雁声天外急游子夜还家
要会入门句未语先分付直下苦精神不必通回互
露柱患痈疖灯笼却皱眉箇中无限意曾不堕闻思
欲识玄沙虎觌面是谁睹直下透牢关全机超佛祖
掐珠不念佛开眼不见色吃饭谁择日任东西南北
诸佛放光明助发真实相希有诸比丘是中无比况
丰城收宝剑宇宙识人稀不入张华手焉能别是非
打人駡人易劝人休却难不识饶人处急水下高滩
开口不是禅合口不是道踏步拟进前全身落荒草
咄哉老性空刚要馁鱼鼈去不索性去只管向人说
遁迹隠高峰高峰又不容不如归锦里依旧卖青松
林叶纷纷落干坤报早秋分明西祖意何用更驰求
捏土定千钧秤头不立蝇箇中些子事走杀岭南能
宝峰有一诀对衆分明说昨夜三更前乌龟吞却鼈
和气生枯枿寒云散远郊木人占吉兆夜半露龟爻
岩上桃华开华从何处来灵云才一见回首舞三台
君官泰山北我住汉江东异国俱爲客清樽恨不同
翼翼鲁泮宫国士媺无双行且立教化儒风成一邦
异乡寒觉早故国信来稀秋风江上望一雁正南飞
朝见一枝吐暮吟疏影寒亭亭不解语助我青毫端
西风吹叶落南浦送行人白酒难留客黄花不当春
卞和三献后不复见斯人探得连城璧归时正及春
京山虽百里何以慰吾人乞取蒲葵扇持归作小春
老子方丈裏先生瓶鉢间须将爲实用过后没机关
退之送李愿归欤两山间而今乃有此坐能悦吾顔
几被红尘误潜欣玉宇开主人贤若此款待故人来
月下一壶酒故人于此同故人今不见明月又成空
山腰一石窟其深不可计静听水潺湲流作涧声细
双螯才映筯一勺仅盈瓯未足多沉湎聊堪小拍浮
诗人刺哲妇老氏戒佳兵何此金汤固长存粉黛名
洞庭无风时上下皆明月微波不敢兴甚静蛟蜃穴
东平佳公子好学到此郎别去今几日结交皆老苍
物性不可夺葵藿倾太阳爲臣兹取节万古有余芳
蔚蔚傲霜叶亭亭绿池畔莫言盈尺材要是凌云干
繁枝喜删除劲节见独立灌溉未逾浃新笋已戢戢
得名固不诬对植近庭庑叶绿带寒烟花繁泣微雨
移根近轩墀不使衆草没会见黄金英泛我杯中物
凿石空其中贮水凡几斛渊渟或可鉴童子慎毋触
水阔疑无路云深仅有山儿童划小艇出没稻塍间
饭饱云岩粟茶甘碧涧泉我来无一事危坐听山蝉
下蔡嬉游地春风万杏繁谁家堪系马青壁竹篱门
花靥谁名镇梅装自古传家家小儿女满额点花钿
山谷谁能绣华堂得此名春风无辙迹红紫自敷荣
亭下一杯水澄泓如有容不因求得雨那信有神龙
已涉艰危地方能处燕安人间不可忽须向静中看
潇洒献公房幽深古道旁山形半环小池面一奁方
山气与湖光四时足殊秀我识轩中人是爲益三友
山气最佳处卷舒晴晦云心潜帝乡者愿作乘彼君
密密万山重一派哀湍泻此志入瑶琴当有知音者
峰迥石路转足可娱瞻听其中如有屋便是醉翁亭
文殊驾狮子普贤跨象王新来一箇佛骑马也何妨
神文秉周礼庙乐奏九成当时夔一足不待鲁诸生
啧啧鹊噪屋愔愔蛛网门我来九顿首生气凛如存
堂堂古遗直心严貌无华人见不妩媚何以娱大家
朴蔌复朴蔌何以栋我屋风雨莫轻摇南山无老木
有酒当自醑有室莫共处古今一丘貉何能坐飞语
夢回四贤篇长风吹人醒嗟哉不我见泪与秋露零
百代无几人九原何可作不必温御史解令君胆落
宝元乃多故公时总戎机胸中百万兵要取横山归
公归今几时遗懿何斑斑公议要难没言波可怀山
我心不可规滔滔谁与游向来秉大雅今复成一丘
昨浮枉渚水今上枉人山想像云深处先生独往还
秋景今宵半天高月倍明南楼谁宴赏丝竹奏清声
久旱逢甘雨他乡遇故知洞房花烛夜金榜挂名时
枝缀霜葩白无言笑晓风清芳谁是侣色间小桃红
院落沉沉晓花开白雪香一枝轻带雨泪湿贵妃妆
暖日淡胧霞林梢噪晚鸦游人何事喜顷刻是山家
饮马驱骄虏飞龙纪建炎艰危三改岁仓卒两垂帘
其外殊洁白俯风临清流其中乃贪秽尽日鱼虾求
归源性无二方便有多门但了归源性何愁方便门
雨在时时黑春归处处青山廻失小寺湖尽得孤亭
春着湖烟腻晴揺野水光草青仍过雨山紫更斜阳
啼禽通夢寐芳草过比邻暖逼花期促愁牵酒量伸
去就慙云雁浮沉羡海鸥妄心花片落豪气柳枝柔
斫破夜叉头取出仙人掌鲛人满腹珠鮰鱼新出网
芳草绕池绿天涯人未归春来更消瘦浑欲不胜衣
山帔蒙霜顶跏趺岩石中夜寒虎痾痒林静月升空
扫径偶停箒幽怀凝伫间暮樵迷向背余响答空山
数峰横杳霭空翠疑有无落日谁同看啼猿我欲呼
新晴收雨脚宿雾隔花身睡美不知晓啼禽解唤人
舍南一曲溪春涨半篙水去作落崖声雪花溅山翠
堕薪行且拾爱此林径幽偶坐欹斜石忽逢清浅流
明白庵前路辛夷树已花窃香知犯律匹练墨翻鸦
棐几自香滑宝时一开道根根九连络清境更壅培
室空无侍者唯置一匡牀万事俱衰落但余常寂光
身心俱寂灭想念亦纷纭此是维摩老无生不二门
我心若有生夢境堪把玩目前今洞然底处藏忧患
云门达法空玄沙见根蒂两翁脱生死一味多爽气
心光本无碍悭贪空盖纒一切但仍旧自然常现前
灵源坐癡兀万事付天真何事禅和子相逢碍塞人
临济十世孙泐潭克家嗣一唱主中宾不容留意地
本色出家儿机轮盘珠走须学老华亭用处无渗漏
如来功德力内外悉清浄念起勿随之自然心无病
形与佛祖等道致人天护戒浄福人天心空同佛祖
石火机锋上那容着意根透情名出世离念是知恩
瑞鹿吾所慕勇决敢不勉夜来归夢清疑在啼猨巘
老去一庵深聊将自浄心要当酬佛祖终不负丛林
归路山花发欣然折一枝动容扬古路不堕悄然机
哀蝉满风听草树初茂密空斋有奇事屋角寒藤入
客来理清言客去依蒲褐道乡知不遥仿佛见城郭
希夷登岳顶与子相追随天风落笑语想见对谈时
子从两人杰此游真胜缘他年传故事一叶共湘川
遥知歌座中随意吐十住海门妙莲华应逐谈词吐
我庵无量相泯迹变清思觉范如新故空华今盛衰
松下朅来见依然冰雪顔未须惊世故且复卧看山
高谊今照人剧谈旧惊座别来如许久一见千愁破
无生师子窟僧宝光照夜我如龟六藏一庵聊作夏
千峰夕阳外空翠揺烟霏终古无求处相看一笑归
相见自完全分明透语言衲僧犹听莹入户不知门
道骨清如玉闲拳瘦策时钝根并鹘眼到此自分岐
此堂常说法亦是主中宾无地容啖啄缘渠彻骨贫
睡余供潄盥齿頬带茶甘兄弟知家法从教鹙子惭
倦依蒲褐坐脱体露全机曲篆风窗细烟横一缕微
拟心成剩法况复更随言试凭堂中几闲看窈窕门
智识不到处言诠路绝时欲藏还露骨叶带更多歧
瘦容无住着举手评来宾不是无言说虽穷不讳贫
夢裏寻音响教休定不甘忽知眉盖眼开着替人惭
言语皆爲病全提却物机更无遮掩处兀坐笑微微
经月得楼飕头懒垢不靧树间一梳理道与精神会
痒处搔不及赖有童子手精微不可传龉齿一转首
呿口眼尾垂欲喷将未发竟以纸用事快等船出闸
耳痒欲拈去猛省须用䎳注目深探之疏快满须髪
披云斵奇峰稍稍堕危峭百年能几何万事付一笑
方经脱手春又复送余热悬知到故山定与秋风别
故山久不归田园废耕鉏但余玉涧碧依旧绕吾庐
吾庐亦何有草屋八九间牀头挂湿水枕上见他山
夫子固真亮刚劲如何远玉骨定含秋出语便清婉
西斋君去后别绪乱于莎乃知长笑语始奈客愁何
我诗水清浅只鹄浴不烦君才正豪迈霜足拥华轩
门前短石桥日日送君过归来院落间还作北窗卧
一从秃毛髪万事成乖阻贪食等饥鹰酣眠如饱虎
与君游戏处箇中无悟迷冰华来脉正不独是曹溪
君家清癯生风姿极孤峭我欲爲传真世岂无笑笑
笑笑解衣处酒后耳先热笔端走精神叶叶无差别
汪郎工笔耕万卷供犁鉏我方买牛具赁屋邻子庐
胸中有奇趣诗成谈笑间往来无一事城郭似居山
晓庭蒲叶翻天涯归夢远尚记泊舟时隔水桑婉婉
月华泼空壁露颗压庭莎哦诗欲仙去无计奈君何
虽住城隍寺而无迎送烦清风如有素时复到南轩
南轩绝低小亦无佳客过相看两无言径作对牀卧
诗狂欲发言因此难韵阻君看短后儿掉臂搏怒虎
暂借人间路未达忽如迷石门端不远归思乱筠溪
怪君岿如山诗句最奇峭此篇如缚须爲作陆云笑
君驭秋风来破我残夏热方欣对榻眠遽作虎溪别
曾约还康山披蓑共春鉏东林缚我屋西崦置子庐
百年驹过隙世事捻指间谁能脱秃帽从我归故山
公诗如渊明语直气益远此篇犹可人幽趣更清婉
佳人如美玉华裙似春莎百年被束缚奈此青山何
所居远城市已绝送迎烦赖有隔桥子时来过小轩
静闻鬭牛犇闲数羣蚁过秋风拂庭槐枕书欲酣卧
与君居相连长恨笑谈阻作诗歌追踪人笑学画虎
思涩不自胜援笔真欲迷那堪屋漏雨供此不尽溪
大江自吞空中流涌孤山欲取藏袖中归置几案间
太平无事僧死时是今日逢缘不借中无间功不立
幽轩如镜净峰好亸云鬟不用称丛秀爲君名照山
野僧自是闲不复知闲味譬如庵中人不见庵外事
昨夜中庭树阴寒叶上稠今宵扫疏影写出十分秋
雨洗诗魂健梅梢月色新遥知愁绝处对影只三人
雅志在丘壑不甘丝竹围摩挲林下石忽忆钓鱼矶
爽气诸峰晓闲心古井波小楼新得句清绝似阴何
生死镜中像非面亦非镜像既无起灭心岂纒垢浄
不了号无明了知名真智如人因地倒而起亦因地
木头与碌砖抛出无巧妙无实法于人即是我纲要
句下无活路知渠见处偏君看珠走地不定始知圆
万法如有功夢事应存体但知一月真宁许堕非是
既了超四句自然绝百非电光石火上不许更追维
毁誉不入念方知心已空魔宫并虎穴还与道场同
问讯跛挈师汝今亦知有棒打不回头乃尔能掣肘
万壑摇苍烟百滩渡流水下有跨驴人萧萧吹醉耳
难藏爲香衅易满坐褊小开口所有竭馋奴法当笑
过客小长卢馨香满道途我来闻好语归棹舞新蒲
柳嫩风摧绿花娇雨妬香欲凭羲驭缓莫遣负韶光
檐鹊矜巢噪桑鸠唤妇鸣客愁饶饾饤墙外卖花声
画舸便春涨骄骢惜障泥归欤何所惬烟柳子陵溪
北斗寅初建东郊气乍迎土牛敦岁事彩燕动春情
箫皷迎春至烟氛向晓开棠阴听讼罢菖叶劝畊来
令节年光换和风春令行野塘初变柳幽谷未迁莺
下马看诗句回头见佛桑可怜空姓字留与木根长
岭高无所见泉冽不堪尝独有埋云树六月行人凉
矗矗万琅玕风枝带露寒何当傍金阙天子御楼看
茅轩有何好小驻客心寛始觉安居乐无如行路难
射获原非虎图看未识龙古来除夢卜真得几英雄
至宝人所秘感君轻暗投还君祝君富不是薄隋侯
病愤无凭写翻然试一来谁知丘壑性畴昔斗牛回
云游何所图只爲一大事事了早归来和我休歇去
无心曾出岫倦翮早知还爲报长安使休寻海上山
正说知见时知见俱是心当心即知见知见即如今
七年溪山北颇自爱吾庐人生真寄耳何必赋归欤
客欲谈世事词锋若戈矛我已夢爲蝶咄哉爲罢休
新晴快老读斜日在遗编吾非求甚解会意即欣然
万事休杯酒高情谁与论寄语问安者谨勿过吾门
不知月欲落但觉衣生棱夜深谁是伴相对只孤灯
世涂足趋竞野性惟闲散卧闻风雨声更觉江湖远
能诗老工部好锻狂中散相望千载间未觉风流远
羣山尽龙蟠十驾客驽散嗜酒愧陶潜过桥烦惠远
劲节风霜日平生忠义心谁知身死后寸墨市千金
五载客河关尘沙满领间扁舟下清阪眼底是淮山
笑语三关去扶持万里归情知是同载爲底更沾衣
江水去无边江楼思渺然西风挂帆席一一是归船
江边问舟子潮落几时回野店无灯火还须明月来
空翠沾我襟溟蒙认堂奥兼乃张公超五里方术妙
吾本来兹土传法救迷情一华开五叶结果自然成
一境谁相到翛然绝点尘天花莫狼借吾匪解空人
美玉藏顽石莲花出淤泥须知烦恼处悟得即菩提
冷似秋潭月无心合太虚山高流水急何处驻游鱼
月裏走金乌谁云一物无赵州东壁上挂箇大胡芦
岩穴神仙宅山门向岭开时横云作钥怕有俗人来
天地应怜我遗留巨力神定须凭国手神妙与传真
任峻我须上更高人亦行神仙虽已往咫尺是蓬瀛
猿猴尝学禅立德固坚久能乘狮子游不爲狮子后
山露湿吾履山风吹我衣白云褰举处依约认崖扉
山鸡化爲石锦翼已成藏俗类休争食吾心不爲粱
明月一尊酒清风万卷书南山山下地终欲卜休居
白云满岩阿松声乱飞瀑中有餐霞人悠然绝尘俗
危疑欲堕石苍然曰米拜吁嗟千古情石在米亦在
只影寄空馆萧然饥鹤姿秋风北窻来问我归何时
万山飞不出有屈向谁伸寄语弦歌宰留心且爲民
四壁无图画推窻尽简书真吾何所寄深处乐如如
出门见山水入见见佛殿灵光触处通诸人何不荐
阎浮有大宝见少得还稀若人将献我成佛一饷时
十家来负郭四邑入提封双水碧一色群山青万重
月色皎如许其如无酒何从君觅一斗午夜泛金波
一坏一不坏笑杀观自在师子蓦齩人狂狗尽逐块
久留舒子国惯作北门游山远三峰出溪长二水流
金陵与庐陵俱出白鹭洲相望万里江中同二水流
开元天宝间衮衮见诸公不闻张与许名在台省中
人言春事已我言未遽央试向后湖去菰叶如许长
尚书八座贵大使十州雄仁民兼爱物时雨及春风
云洞看云坐月岩和月留元来是野老强唤作知州
重湖浪正起支川舟不行急雨夜卧听颠风昼眠惊
冯高覽章贡登楼见吴楚帆远行尽山江长流入雾
岭近山相属江通水不流无云方万里有月正中秋
昔爲郡下客曾借水边居秋水月爲昼春风花作庐
林依玉照远云爲石盆留春色年年好溪山事事幽
草风兼沙雨依约渭河边昔人宁唤渡绝唱颇清緜
遥岑天南端野彴垂杨下萧散策寒藤绿云复观化
澄江真皎镜短艇戏鸣榔无复机心动不惊鸥鸟行
孤峰上排霄羣木尽生意持竿坐石矶高怀在云际
复阁耿苍烟斜晖挂木末卷帆何处船危樯待明发
寒雪尽垂空玉色粲万瓦默默行五牙郁霭望黄野
昔我游山阴杂花纷似雪重来雪作团远树皓已结
山翁雪垂素相逢乃倾盖同看艷雪舞尽此威迟态
借问佩苍玉何如煮黄精古来涧谷槃价自重连城
马疲如客饥税鞅文公庐人好雪亦好何啻射洪乌
扶桑有玉书郁仪善相保朝暾到颓檐危坐填血脑
西岭障斜日澄江来绕门归鸦千万点暝色入远村
燕坐修白业焚香观黄庭清霄降真侣弭节或见聆
境静轮鞅寡堦空络纬多萧然正遐瞩脱叶下庭柯
我初卧病时桑麻翳负郭扶杖延秋风山川俱黄落
寒温机中素荣歇洞庭叶发兴鸥鸟行风烟理舟楫
平生老骥心伏枥端有在华月生夜凉南窗歌慷慨
园中有奇货雨满瓜芋田一饱吾已足望山思悠然
结交何用早士贵心相知苟合殊真味咄咄成乖离
林庐亦云乐欲语輙复已取琴抚徽弦妙不在宫征
沅湘歌九辩梁父吟四愁虚斋无一事坐对楚江秋
枉渚映寒林野航飞鸟急不见康乐侯衡门烟际人
满朝以诗鸣何独遗大雅平生黄叶句摸索便知价
元子说阳华巉岩不可家此招吾已诺不恨客天涯
合合林鸠起巡方舜旧游声虽暨南朔事罕记春秋
来踏三湘雪归迎八桂秋未过盘石寺先憩訾家洲
垂老住山寺参官走道途前村雪岭上颠倒没人扶
夢中闻版响觉后虾蟆啼虾蟆与版响山岳一时齐
妖娆破瓜女争上秋千架香飘石榴裙影落蔷薇下
墙外见鸳鸯双双春水塘归来情脉脉无绪理残妆
非道亦非律又非虚空禅独守一亩宅惟耕己心田
终日看经文如逢旧识人莫言频有碍一举一回新
范侯渥漥种出水已权奇失身肉马羣俯首枯豆萁
学道做工夫正如人凿井一日见泉源平生用不尽
心境顿消融方明色与空欲识本来体青山白云中
是柱不见柱一句超今古夜来石公山有个欢喜处
有一皆伎俩尽是人妄想少府打手力笑杀韩官长
春色无高下春雷动地音翻空一夜雨滴破祖师心
我笑禅和子茫茫能地头随人语脉转何日得心休
夜来看上元一觉到天晓纸被暖如春被底呵呵笑
十方同聚会箇箇学无爲此是选佛场心空及第归
万法是心光诸缘唯性晓衲僧恁麽会钻头入荒草
忆昔在山日眠云并枕石如今城裏居欲去去不得
吃粥吃饭过听风听雨眠莫将安乐法容易与人传
泉隐甘无竭人闲道转高涓涓清自足休苦作波涛
那伽常在定无有不定时爲彼散乱人故现如是相
道人云出山轩窗有佳趣松竹自说法客来点头去
见便道下见碧眼明寸电瞥尔落思惟何啻千山远
壁亦何须面禅床今拽转翻笑钝胡僧更不作一喘
箇事本来如风光满帝都酒楼春洞晓尽现大毗卢
处处是方便此理几人荐不识雪峰球错认盐官扇
一切法不生一切法不灭若能如是解诸佛常现前
羚羊挂角时箇事绝毫厘既能通一线方便有高低
风动心摇树云生性起尘不明今日事昧却本来人
生时水是冰死时冰是水若知无去来只此两般是
大士讲经竟挥案成注脚一丸疗衆病不假驴驼药
洞山麻三斤斤两不谩人语稀难问事貌古易传神
云自何山起风从甚涧生好箇入头处官路少人行
有山名石鼓千古镇南溟大手不劳力动时天下惊
寰中天子勑塞外将军令一句定干坤一剑平天下
眼裏不着沙耳裏不着水堪笑老俱胝无端竪一指
阖国人难挽西携只履归只应熊耳月千古冷光辉
地僻柴桑古人亡松菊存不如彭泽吏归去有田园
欲结爱山人共了寻山债未有买山钱愁闻有山卖
小雨湿春风倦云遮落日不若叫风来吹云放山出
一眼吞万山寸心贮千里何日上归舟教人问春水
残雪领春来疏钟惊夢去尚忆去年愁孤舟系江树
借问辽东鹤归来得许悲浮生随念变何待冢累累
寄谢西朝相神奸古有图如何延客处庭燎照丰狐
超然出稠林无二无分别若问胜林堂清风满庭樾
君知妙高堂何异妙峰境向来妙高人宛在妙峰顶
云何常寂光徧在一切处元本住庵人无来亦无去
滃然集清冷无厌亦无受故此岩下池予名曰无垢
叠翠绕幽谷清池钟百泉安知一壑云利泽浸无边
妙华出淤泥定水湛然满上有清凉峰森苍映清浅
古镜悬大虚摩尼珠五色纷然百草头寂照照常寂
定林在何许窈窕钟山麓得非夸娥民遗我障岩谷
重重翠联锦一掩一回处三径踏烟霞披榛自来去
子真岩石耕名称动都邑不比北山翁销声寄禅寂
朝见云飞檐暮见云生础客至觅云巢云深在何许
千山秀回环灵液走岩窦清甘伫方空可咽不可潄
西山属黄冈相错宛如绣倚杖立幽亭归鸿没烟岫
阴阴韬云径步步云生足巾裾扑空翠逶迤向山麓
潺湲清音涧便是偃溪水长笑箕颖人区区洗吾耳
万缘正繁兴当处即解脱当知本来空不受汝摩撮
猗兰转光风幽芳被山谷怅望断金人同心不同躅
秾华敢争先独立傲冰雪故当首羣芳香色两奇绝
三径属桃烟遥遥想宁极终当珮飞霞颉颃向空碧
苍阴羃杉松延缘幽出谷豁然天地开八极启远目
跻攀通幽径鬰密森松竹云雪正埋山深林閟寒绿
敬侯那易学正自追农圃平生老瓦盆安用雕髹许
嘉名追辋川未辨茱萸沜勿使斤斧侵烟梢拂云汉
晹光出扶桑照耀四天下慧日破无明蒙光失长夜
峞峨古涧西万木集归鸟炎炎日流金爲君除热恼
德云老比丘经行衆山顶普光明法门触自无二境
山腰发灵滋甘美胜牛乳应持供茶神慎勿污烹煮
一泓贮清泉百本蓊佳菊长年汲芳甘霜鬓倘重绿
开轩面杉竹冷翠摇清空披衣水边石长夏来薰风
向来越溪吟丘壑今在眼不嫌鶗䳏鸣所恨岁晼晚
嘉树着青子崇兰吐幽花殷勤冲细雨小径岸乌纱
老鬓不重绿衰顔时借红药窥文武候酒杂圣贤中
青山如佳人亦复美而艷晴岚秀可餐暮霭碧堪染
清池浸苍崖草树临绿静应名洗玉渊亦号岩花镜
莫作朱伯厚宁从龙伯高不妨骑款段聊复着东皋
桑阴绕扶疏墻下亦已树柴门不须关野老自来去
壶中小嵁岩色作峨眉绿爽气压西山哀音叩寒玉
风篁萦磴道夏木昼阴阴一鸟不鸣处山高流水深
拥褐入三昧超然心地初那知庵外事人境两如如
岁暮白日速风高黄叶稀归心与寒雁一夜向南飞
百里半九十暮程无尽时长途饱风日顔鬓最应知
二水苍茫外千峰杳霭间伤心金碧地举目异河山
英谋参上幕爽气盖羣雄愤世仍忧国都忘酒醆中
六国衣冠盛中原气象存腰间佩金印莫忘杀王敦
雅志希三釡平生擅一丘归寻赤松约何必更封留
塞北烟尘息江南胜气多君王总戎旅来继大风歌
六无信笔成无令浪流传它时达官知人人愿南迁
古道逢元夕荒山惨暮烟桃花虽作意未是艳阳天
一别关山隔相逢未有期书来知勿药欢喜偶成诗
越国今安在湖边想旧居衡阳空有雁不寄一行书
昌江真陋邦芋魁的盈尺逐客方厄陈饱食度终日
一门横大道双剑插长空鼓铸非人力磨砻任化工
铁马奔入海泥蛇飞上天蓬莱三岛路元不在西边
是法不可示言词相寂灭击破太虚空万里一条铁
心生法亦生心灭法亦灭心法两俱忘乌龟唤作鼈
短草铺茸绿残红照雪稀暖轻还锦褥寒峭怯罗衣
翠涟冰绽日香径晚多花细笋抽蒲密长条舞柳斜
折花幽槛小倾酒绿杯深蝶舞轻风晓莺啼老树阴
翠密围窗竹青圆貼水荷睡多嫌昼永醒少得风和
草径迷深绿莲池浴腻红早蝉鸣树曲鲜鲤跃潭东
暴雨随云骤惊雷隐地平好风摇箑透轻汗挹冰清
晚日欣帘卷凉风觉袂摇远吟高兴遣长醉宿愁销
短苇低残雨虚舟带晚潮断鸿归暗浦疏叶堕寒梢
戚戚蛬吟苦茫茫水驿孤日衔山色莫霜带菊丛枯
鹘健呼风急乌啼促景残窟深宜兔蛰蒲折荫鱼寒
裂瓦寒霜重铺窗月影清灭灯惊好夢孤枕念深情
秀柏留阴绿芳梅蘸影斜溜檐冰结玉装树雪飞花
真是果安在况今非故吾箇中惟醉好莫忘黄公垆
竿木逢场处何人肯自还祇应韩吏部能道不如闲
茂林修竹下一水独萦回时过赤栏去风从苹末来
相从龙具中耕稼亦吾学所求一饱同安用莹蹄角
与物相忘久于何寄此情祇应逢胜会不觉句还成
平生夢往处始到天南峰风来荷气度日转松阴重
林间煮茗罢谷口苍烟漫行看草根露已作珠玑团
临分更携手坐听烟钟声斜阳有底急不贷四窗明
支头涧底石濯足松下泉吾生傥有此无复东西缘
冥冥近岭翠浏浏长廊风他年竹林社记取山王同
睡起无一事怡然盼庭柯绿阴微缺处最得南飔多
清霜摇落后赖此慰诗翁借有茱萸沜风流可得同
是心长不起宴坐一团蒲安得龙眠手添成憩寂图
趣收霜后实供我洞庭春未暇三百颗作书怀故人
幽卧一禅榻无人共白云山泉与溪水偏遣夜深闻
吾年八十三随顺世言谈不落思量句谁人共我参
短筇穿白云直上孤峰顶下瞰六时崖前临七折岭
去蜀初游楚吾方十二三无成今长大送汝不胜惭
还家傥无事莫负故园春衣锦儿嬉尔从来笑买臣
舣舟不能前已复日西没赠子以幽兰秋风正披拂
野宿月团栾风餐气萧飒从来对牀地只今悬一榻
入蜀寻幽迹应先到浣花诚知锦城乐亦记早还家
鱼游因饵得鸟困坐黐黏顾我今如此空怀石井盐
逢年要力耕善舞须长袖北山休移文南山归种豆
一棹送君归酒醒秋江午正是莼鲈时思君在何许
明月落帆时荒山孤夜夜回首白云飞吾亲在其下
客行宜努力时亦近醇醪一盏熏人醉云安米正淘
尔去逢诸父髯霜貎渥丹贫穷宜此报冨贵却难安
扬州十里春峨嵋半轮月兹游真不凡诗成想清绝
吾祖屯田公遗书悉安在爲我谢诸兄蠧鱼时一曬
故山不可到归夢到天池想见山中叟磨崖待我诗
有弟留南楚经年不寄书天涯数行泪独对鹡鸰图
岂有青云士而居绛帐间诸生独何事不上会稽山
晓出花光寺云沙照眼新归来看图画借问若爲真
昨欲浮湘去褰裳望九疑清湘今入手一棹更何之
暂谪人间去羣仙莫浪猜尘缘吾未断不是薄蓬莱
的皪林间白风霜莫浪催江南春不雪似是一枝梅
雪裏寻梅蕊多应傍水开那知是花处但觅暗香来
我欲游京口浮家未有船羡君无一物篷底曲肱眠
渡水穿云去神光触处开隔江如有得飞锡早归来
苦菜敷新叶高槐偃旧枝三生草庵主故与此山期
乱离多探报荒僻少知闻白髪如荒草秋来不可耘
自识云门老经时水石间尚嫌闻法少随度七闽山
物微深可悯畏雨复兼风适见传呼宠俄成扑地空
资身惟朽壤得意只繁阴浪自声凄急人谁听汝音
孤光辞腐草强拟踮天飞中路霜风急还寻腐草归
忆昔趋阊阖朝鸡促晓声何关蝇辈事也复强飞鸣
云锦涨春坞霞绡炫夕阳东风多乐意不特爲红芳
舍筏怀兼济逢耕更问津却将未归意说与欲行人
文殊智普贤行多年历日德山棒临济喝乱世英雄
雾雨昏不醒东风晓能酸我食日不足宁忧三日寒
去年今日时桃李半狼借能随里门儿买𩛿作寒食
人言二月时霏雨生树杪天色何时光要向寒食少
江南舟轧鸦江北马连翩经春不能赏谁云不关天
春风未渠尖花草有矜色酴醿会倾城牡丹欲倾国
古德杖头挑今师竿下取月满体自如清光无处所
昔人钓忘饵今师亦忘鈎静夜江不湍孤光送归舟
汉宫时世妆承恩娇姊妹解道根蒂同如何两心背
映立自亭亭吸饮风露饶不作恩与怨世间儿女妖
余不溪上山映我杯中绿我醉狂欲歌潜蛟睡方熟
溪面寒无风澄莹千丈绿我欲放轻舠霜镜不可触
我忆谷口孙气貌清而腴山潜三十年吐此百卷书
嗟哉谷口孙句法何摧藏骨冷归九原古意堕渺茫
佛固不可求会处岂容说苦作如是言爲谁略饶舌
比年学校兴礼义生于富使节按部来士子皆奔辏
黄菊有本性霜余见幽茂名缁喻般若太史谨占候
北固天下奇凭虚倚楼堞大江走天去控以高崨嶪
君今向姑孰山好江漫漫炯如谪仙人千载欣复还
春到梵王家千林已着花小桃无限思竹外一枝斜
露畹撷兰苕金波丽碧霄早闻雕辇降还待紫宸朝
内苑属嘉辰初收百药新预知氛疠息天意在生民
浅囿含桃老雕盘角黍香九重端扆处星火正离方
浴兰同故事戏草楚遗风不是天家意勤劳念女红
洞户花阴浅天阶日景迟糉成八九子缕结就千丝
画阁方裁扇寒塘又凿冰蓬壶山四彻何处是炎蒸
仙宇赐符时仙蓂叶尚稀晓来金屋静同侍玉皇归
灵台尘不止尘止非灵台爱此一泓水曾栖灵物来
绛节徘徊引天花散漫飞高真无染着片片不沾衣
八陛旋瑶级千花扬锦英绿渟并紫奈焕丽不知名
浅浅黄金萼匀匀白玉英天风随御驾吹满九重城
绰约萦空际缤纷落座隅韶华长不老何处觅仙都
圣境三千岁仙花始一开如何金箓会并奉列真来
几席延飈驭香灯建宝坛丹心无可献碎锦洒云端
碧绿相差次红黄迭浅深化工应自失雕斵本何心
洞案炉烟起无爲道德香同根无异气喷鼻更芬芳
秋劲拒霜盛峨冠锦羽鸡已知全五德安逸胜鳬鹥
国破山河在人非殿宇空中兴何日是搔首赋车攻
国破山河在宫庭荆棘春衣冠今左衽忍作北朝臣
锦棠天与丽映日特妖娆五色绚仪凤真堪上翠翘
并亚陇云飞稳巢文杏枝高栖良自得蜂蝶莫相疑
太平蜀雀异仍映碧桃间一秀三千岁高枝永共攀
垂身如逮下名冠八仙中最是天真处樱桃一点红
出谷传声美迁乔立志高故教桃竹映不使近蓬蒿
佳名何拔萃美誉占游春三月来禽媚嬉娱异众伦
山禽矜逸态梅粉弄轻柔已有丹青约千秋指白头
倚杼织冰纨殷勤作团扇爲君惜朱顔相期日相见
裁纨作团扇纤纤如白玉歳寒不改姿持用可郎目
团扇复团扇团扇亦已好但恐秋风至弃捐在中道
廊庙登元勳四海歌画一羣公各交章君乃卜少室
人生几蜡屐千古一草堂得失了自判较然不须量
棐几坐永日岩花动微风未知堂中人此乐谁与同
达人信死生过眼阅暖冷了知夢境中此味独差永
曩喜韦苏州有句尽平淡只今把君诗去眼不可暂
鬻钱走京师我笑员半千玉阶求自试北牖输高眠
闻君开华堂图书富千古应笑碧衣郎试吏坐蓝缕
爱酒惜杯干懒衣愁客至世无锦江翁谁识幽人意
草木各有态臭味久已分愿言兰芷藂东风佩微薫
跂首望蘅皋远目聊增明相逢定何夕剧谈到参横
晏坐销长日禅心薫妙香已成三折臂安用九回肠
花片风前落江流雨后浑少陵新得句应似浣花村
丧乱何时定江村愁杀人日长空有睡花在不成春
老去家无定名高席未前如君尚穷约谁与问苍天
避地成真隐依山结草庐此身无籍在随寓即成居
北阙书难上南方贼未诛诸公在廊庙谁与问唐虞
欲问濯潭路悬知隔数村晓来茅屋夢相对饱朝暄
有醉销千日无诗学四愁几因君得句技痒不能休
塞北兵戈满竹西歌吹空何堪故乡夢真在白头中
两国兵难解三春花自飞愁因春鸟唤心逐暮鸿归
望处天仍阔云边雨未成秋风莫吹散留作打篷声
风急雨初过天高日未曛翠鬟堆晚岫水墨画秋云
秋雨不肯止木犀殊未开小斋寒索莫谁剪一枝来
黄菊无多子孤芳正要渠谁能把秋色分付木芙蕖
旧日江南路霜裘晓树间无香供晏坐有夢到秋山
混沌七窍凿可恨倏与忽人生寒暑间万古长出没
孙郎惜春句平澹古未闻譬如春江波因春自成纹
来禽着青子红叶护残春但使风味胜不愧桃李门
微生感年衰谁能惜春尽政恐厌黄梅吴杨出蒸菌
西湖天下胜咫尺安得往青春不可追老力亦难强
招提在南山共着蜡屐登世无谢康乐此事谁复能
青春不识回岂但春去闲何以永我日妙香横博山
何年山崭岩化作龙起伏安得挽天河着龙吐飞瀑
往穴城南窗分山得遥碧谁持列玉峰来照蜗牛席
吴山非不佳故山终眼明南来一拳石似我小峥嵘
孤峰真崛奇凝目见太古便悲江上山培塿不足数
一点伤春恨看成两鬓霜如今无此夢莫画两鸳鸯
一作东吴去回头又十年可怜江上雪空落钓鱼船
事去空千载何曾有若人只应烟树裏便是永和春
雨足三湘岸烟含七泽秋可能无尺地分得庾郎愁
窗明有斜日几静无一尘向后有余恨乱鸦来聒人
纷纷桃李春过眼成枯萎晚荣方耐久造物岂吾欺
老火未甘退稚金方力征炎凉分胜负顷刻变阴晴
郴岭最高处桐轩临水开晚晴东北望直见鬰孤台
帝驾陷尘沙孤臣誓靡他丹心期报主白发不知家
夕阳黯将沉缺月迟未吐满眼玻璃堆翻疑夢中覩
玉树秋益明骊珠夜方吐绕槛碧云收尘踪故难覩
野吹竹色寒下有古涧道牧儿放箠眠牛马龁风草
老子爱江水江面开竹门江流竹影薄子细见前村
赤藤可扶险青藜堪照书老师竟何爲暮齿随安车
紫盖修连延五峰似随轩何如惠我民飞雪遍冈原
锁断山川秀包藏云雾深只留禅客在不许俗尘侵
凿破苍苔地湾湾月半边既能清到底何必十分圆
松带飞雪暮檐支落日闲重岩看不厌绝胜五台山
山色黛眉远溪声玉珮珊溪山怜逐客故爲结清欢
粼粼溪底石五色粲坚圆安得女娲手錬之将补天
小艇渡行旅往来终日操但令人利涉宁复计劬劳
屈折金石瘦偃蹙虬龙怒萧然少生意端爲根中蠧
歳晚风号寒琅玕半吹折虽残栖鳯枝终抱凌霄节
疏筠轻带粉老叶饱经霜试问枝头实何年集鳯凰
解箨能几日成阴不待春天然爲谁笑风露一枝新
土润引新萌虬鞭独处行此君人不厌何惜满林生
养就箨龙儿斓斑角未齐斧斤休纵手会看拂云霓
太虚元湛寂妙用起云雷若解明如镜何须冷似灰
所志惟一饱聚声如雷车秋来腹长饥扑扑喙作花
情态真可憎画成因误墨薨薨乱鸡鸣惨惨变白黑
杪忽腰如壶联绵窠若屋毋轻怀袖间防此虿尾毒
粉翅摇春晖翩翾自来往勿贪花草香触此饥蛛网
飘飘绿衣郎怒臂欲当辙君王求勇士嘉尔能仗节
双睛碧珠莹四翅青罗薄但知逐飞蚊不复顾黄雀
戚戚鸣岁暮不知有春秋肯信鲲与鹏同作逍遥游
露下草根冷戞然长悲鸣谁知两股间能作无穷声
碧海瞰危亭波光混大清旷怀知乐此夷险本来平
竟日碧山中清宵憇宝宫客愁无那处一叶已秋风
宣室思前席承明虚直庐不肯入州府分其终隐欤
世路机兼穽人情楯与矛客能知许事兀兀一时休
成功收拾芥旧读余断编时思贤圣对久要故依然
独饮自成趣世情何用论生平龙坂客谁过雀罗门
当官肯虞谤遇事羞摸棱闲来爱清夜默坐对青灯
尘埃暗宫锦耒耜安田庐陈力知不能不止独何欤
边书犹插羽世用在持矛空言客何务问事其少休
忘忧有妙理细与麯生论相携醉乡去醒见月当门
一时盛意气四海竦风棱我怀非此念兀坐对青灯
云顶峰崛奇金渊水清写勉从山水游切勿轻民社
天晴开水路无事设曹司病多谙药性小慈妨大慈
夜半墨漆黑捉得一个贼点火照来看元是王大伯
近在口皮边远过河沙国世间多少人不得油糍吃
船子下扬州浮萍逐水流一声河满子千古动悲愁
举手攀南斗翻身倚北辰出头天外看谁是我般人
入林不动草入水不动波镬汤无冷处合眼跳黄河
胡乱三十年不曾少盐酱江西马大师南岳让和尚
一道如弦直心亲手更亲箭穿红日影方是射雕人
大海波涛阔小人方寸深海枯终见底人死不知心
四海狼烟静中原信息通罢拈三尺剑休弄一张弓
宣德门前过回头便招祸若要无事时且归堂裏坐
掌中擎日月舌上覆金钱壁立争千仞毫光彻梵天
不踏门前路春归又一年落花红满地芳草碧连天
不用唐言译休将梵语传摩醯首罗眼对面隔西天
拈起竹篦子□□便到家秘魔若不会随后却擎叉
猛虎当路坐游鱼脚下过不学子湖老便打刘铁磨
果爲山中州丛攒少平地斗下金泉峰十里扫空翠
岧岧金泉峰望望朝复夕凄冷雨中树旷朗云外石
江山有英气草木多秀拔仙圣之所庐着眼尽现杰
旧句入贞珉新题亦已陈光阴如许速谁是百年人
仕路定风波人生能几何时来聊试手爲瑞不宜多
晨登嵯峨岭危欲搏春冥安得秦六甲锤凿使之平
漳南周匡物竞秀元和年作句诧亲友进爲乡党先
野旷悲行客湍惊碍去船夜江清泛月秋草碧连天
绿径斜萦草红梢半落花曲池风碎月欹岸雨摧沙
雨夜宿山斋夜深雨声息石室含余清风枝堕残滴
云林无俗姿相对可终老如何尘中人不见青山好
天围秋涨阔山背夕阳孤岸树晴犹湿汀烟近却无
潭深凈如练宛然鱼自见独怜蓑笠翁错下银鈎线
妇人虽软眼泪不等闲流我因无好况挥断五湖秋
花落春无语春归鸟自啼多情是蜂蝶飞过粉墙西
一阵催花雨高低飞落红榆钱空万叠买不住春风
小阁对芙蕖嚣尘一点无水风凉枕罩雪葛爽肌肤
凉吹晚飕飕芦花两岸秋夕阳楼上望独倚泪偷流
霜月照人悄迢迢夜未阑鸳帏夢展转珠泪向谁弹
劲直忠臣节孤高列女心四时同一色霜雪不能侵
夜久万籁息琴声愈幽寂接引到清江岩泉溜寒滴
日月尧天大璿玑舜历长侧闻行殿帐多集上书囊
意踮初宜夏金驹已过蚕至尊千万寿行见百斯男
三宫催解糉妆罢未天明便面天题字歌头御赐名
莫进黄金簟新除玉局牀春风送庭燎不复用沉香
金环半后礼钩弋比昭阳春生百子帐喜入万年觞
生当爲人杰死亦作鬼雄至今思项羽不肯过江东
学诗三十年缄口不求知谁遣好奇士相逢说项斯
夢入长安道萋萋尽春草觉来春已去一片池塘好
我爱陶彭泽解言归去来醉眠犹遣客却使世人猜
我爱陶彭泽不求弦上声琴中如有趣曾遣几人听
春风未雌雄尊酒自贤圣燕巢楼阁间莺语花柳静
君住长江边妾上长江去长江日夜流相思不相顾
长江日夜流妾心终不改谁谓江头人相思不相待
东家石榴红西家石榴紫俱是一种花同生不同死
夢短添惆怅更深转寂寥如何今夜雨只是滴芭蕉
风吹蒲苇丛中有霜堕意美人天一涯行子初夜至
风吹蒲苇丛秋色日向晚美人何时来行子饥未饭
行子惜日月美人轻别离风吹蒲苇丛及时当早归
学得汉宫粧偷传半额黄不将供俗鼻愈觉更清香
宿昔尚残暑晚风吹欲无不知留此住更白几茎须
湘水一番竹下有千亩阴宁知竹上泪是妾一生心
不作韩城住虚爲河朔行白须镊更出知爲阿谁生
独自不争春都无一点尘忍将冰雪面所至媚游人
不爲伤离别其如渐老何祇应从此去转觉白须多
雁下秋已晚江天风雨微宁爲聚沙立不作傍云飞
雨歇路逾滑山空鸟不飞却思无事日骑马踏泥归
汴水夹榆柳今留胡马踪如何进贤路只是见青松
一夏病如此他乡闲未回疏檐闻鹊喜知有远书来
更作东山住寻盟尚有诗看君腾踏去及我未归时
受戒不捕鼠听经如欲譍谁知两溪畔今日送亡僧
往时椿阁老盛德传乡闾至今风流在遗芳殊未疏
有孙仁者静远近伏共贤定知建德民祝令如翁年
胡人吹短笛一半是离声想得南飞鸟云间亦厌听
秋声晚来急边塞乍寒时不似江南日愁多只自知
今日衢州路师奴不共行阿童浑似汝只是太粗生
问讯阶前菊如今属阿谁祗应风露底犹记摘残枝
病久仍多事深居未识春殷勤今夜雨且爲阻游人
世久无高识斯人我独知子行吾羡子虽病敢忘诗
念昔无事日同升夫子堂江湖晚相见犹喜共行藏
世久趋浮末于时尔独贤闲游衆目外却立万夫前
老骥空伏枥长琴有断弦伤心共隐地回首更茫然
伴我走道途直前无葛藤三年贫病裏几度送亡僧
君爲千里行我此一室住清风随画舸已过江北路
君如暑伏冰所至自清静翛然接新秋已复天地性
随行万卷书既足以自娯因知君所乐不在使者车
入门虽多涂其究有安宅君能识其然一语在物格
学道贵积习天地故相似不容有秋心毫发在胸次
海陵我旧游岁月亦已久不知兵火后尚有昔人否
官闲有新作寄我莫惮远兼书海陵事令我开病眼
云静天如水风停海不波请观如是相夫子意如何
斋时一鉢饭饭后一觉睡睡起去放尿洗手成变异
甜瓜彻蒂甜苦瓠连根苦拈起枕子时新罗夜打鼓
荒城春色裏花溅泪潺湲社燕归无屋营巢寄客船
登临兴未尽落日苦催归扶持出门去山寒露湿衣
今朝正月半有事爲君断切忌两眼睛被他灯火换
曾到不曾到且吃一杯茶待客只如此冷淡是僧家
仰面不见天低头不见地古剑髑髅前大海波涛沸
今年七十五归作庵中主珍重观世音泥蛇吞石虎
背触人难会凭君子细看片云才出洞遮却面前山
有漏教无漏如何水泄通既能圆密了内外一真空
葡萄产西域汉使斸根回自到中原后先从上苑栽
漫天方作雪糁径忽铺氊已是春如酒那堪尔似绵
南浦江波绿阳关柳色青夕阳千古恨分付短长亭
扶桑拥晴红梧桐蔼深翠鸣凤在高冈昭昭圣王瑞
仰止万仞高巍巍插天碧端如仁者静妙处畴能识
高人有真趣林壑暂栖迟悠悠经济心未许巢由知
东山欣仰止岚光翠欲滴驾言山中游蓝衣照春色
西峰高且峻下有祈灵祠来游适公暇细和梁翁诗
碧云高出山飘如翠鸾舞万里从飞龙八方望霖雨
宴坐鹊巢肩观花柳生肘幽人夜半至古月明户牖
横侧数峰碧逶迤一径开无人相就宿时有白云来
水畔幡竿险分符得异恩潮回波似镜聊以寄君身
演出大藏教言端语亦端两头都坐断一剑倚天寒
天下无二道圣贤无两心世尊不说说迦叶不闻闻
若欲正提纲直教大地荒拟来冲雪刃不免露锋铓
二月春将半桃花开烂熳纷纷寻剑客谁是不疑汉
衰老百一堪担头入闹篮生涯何所有弥勒是同龛
寻牛须访迹学道访无心迹在牛还在无心道易寻
吾心似秋月碧潭清皎洁无物堪比伦教我如何说
物物到心上全心物自闲古今城郭裏得者住如山
我所得智慧微妙最第一衆生诸根钝着乐癡所盲
残雪既消尽春风日渐多若将时节会佛法又如何
不是翻涛手徒夸跨海鲸由基方捻镞枝上衆猿惊
幽鸟语如篁柳垂金线长少林传底事对面不囊藏
火云烧田苗泉源绝流注婆竭大龙王不知在何处
空手把锄头步行骑水牛人从桥上过桥流水不流
臭烟蓬㶿中迸出铁蒺藜当如如未委丧却目前机
趯翻生死海踏倒涅槃岸世上无活人黄泉无死汉
春雪满空来触处是花开不知园裏树那箇是真梅
腊月二十五云门一曲新一回闻举着笑杀洛阳人
露柱抽横骨虚空弄爪牙直饶玄会得犹是眼中沙
不向东山久蔷薇几度华白云他自散明月落谁家
老鼠齩生铁十分滋味别猫儿左右看咽唾也不彻
画得真如活华间试展开黄莺偷眼觑不敢下枝来
春水满幽涧江风吹断云年年那时节忆着别离人
住山身已老世事任乖张年来无侍者客到自烧香
打起黄莺儿莫教枝上啼几回惊妾夢不得到辽西
护生须是杀杀尽始安居会得箇中意分明在半途
乙巳大人丘丛林爲寇雠利牙如剑戟生杀有来由
无业何太切白云何太孤胡须将谓赤更有赤须胡
行者失却眼南泉破却锅满堂僧不厌一箇俗人多
展事无回互投机通一綫洞山无眼筋入地狱如箭
猫全食血功虎备起尸杀无奈何舅何不传上树诀
开口便见胆工夫傲东鲁昔于豆子山也解打瓦鼓
铁馅价难穷谁知屈味浓法幢光祖域正董在胸中
窣堵古形仪未举已先知巍然存海底影落树头辉
狗子无佛性全提摩竭令才拟犯锋铓丧却穷性命
市声俱不闻野色良可喜听公北宅住还我东臯子
一重仍一掩少有外人知杖屦归来处斜阳隐半规
薫风追晚凉爱日引朝步瘦策与青鞋应知来往路
不谓蕞尔邦有此岿然宅江山自比邻风月相主客
不似居城市澄湖上有松日斜人影散百尺卧苍龙
烟雨百余年茅茨数间屋中有在家僧萧然如此竹
被雪一枝好令人双眼明未须贪结子对汝不胜清
深林以芗名花木不知数一点无俗氛兰芽在幽处
行攀丛桂枝坐息丛桂影王孙胡不归歳晏雪霜冷
玉颊酒潮红醉头扶不举杜老岂无诗应爲六丁取
南陌绿成阴园林正春老能令蚕事办更遣鸮音好
酒渴上安市甘寒爲解围鹅儿黄不见空见鹭鸶飞
小摘乱青黄开尝馥香气持比千户封真成败人意
颇知藏曲折故作小峥嵘一穟香已过半山云正横
芗林新赐宅春水向鸥前不是萧何第元非范蠡船
簿书苦沉迷世俗嗟迫隘不如溪山上风至取一快
掾曹官事了载取麴生来得酒且欢喜俗氛安在哉
从容吏隐间游戏僧俗裏孤月浪中翻吾心正如此
逼仄何逼仄官居尘土中高城与隔尽惟有一溪风
三孔吾渭阳犹及见仲叔堂堂舍人公再拜但乔木
长身一庭中劲气九霄上思公立朝时澟澟不可向
策登董相科赋作长卿语刘牢出外甥愧我不如古
老柏蜀人爱甘棠召南思领客清樾下作诗咏歌之
元佑几阅歳诸公一无遗吾舅典型在神明力扶持
柏叶松其身在时公手植杂树谁所栽一钱初不直
苍官可长雄余子皆季叔所以吾外家深栽后雕木
高标何许看小阁有时上烈风知人怀柯叶尽西向
孔父昔所游父老不能语文章翠珉上如此树高古
寂寞西州路凄凉渭阳思敢不酷似舅苍官实临之
大厦要直木郢斤弃如遗一朝谏省上王魏不支持
华屋落山丘悲歌咏曹植故有主林神百年依正直
茗饮贵石泉江流亦其亚甘寒如此井未肯出汝下
春风桃李蹊学语鸟相唤不可无寒芦汀洲下凫雁
一径夹青葱无人到幽处花发晓莺啼欣然得佳趣
啸壑有于菟吹波作奇字川上雪髯翁文章政相似
一丝公不挂钓饵也怜渠旧日垂竿地临流只放鱼
华髪累朝人苍髯几时树政恐郢斤寻明堂要材具
幽畦小雨余一一锦绣段春日细春盘悬知咄嗟办
求名恐颠隮求道戒进取谁知却行人可以超万古
一溪乔木阴六月火云冷门外有行人寒泉思汲井
人皆爱吾庐烛理均是寓未办山林居聊依佛僧住
芗林未置身泛宅先入手二疏归来时能似今日否
群木上参天清阴并爲一炎曦无路来不废风月入
冷石磨青瑶客至相与饮醉倒不用扶真成一高枕
有水碧于天玄云滃然起定是临池人一沐管城子
伐木梁清浅扶藤日几回嫦娥与牛女昔日度桥来
溶溶水拍堤了了花隔岸不着小桥通令人方寸乱
安车过桥时童稚皆喜舞题柱作归来元无长卿语
微雨久逾润禅房低复深下帷香一缕收尽向来心
花覆春风殿炉薫上紫清旧时香案吏趺坐对烟明
不属蔚宗传又非知见薰从来香一瓣只许自闻闻
拟去竹坞间煎茶炷新料从容二士谈领会一语妙
老柏参深水封题远寄将发奁知长者闭合自调香
坐令簪一枝蛾眉淡初扫笑弄黄金杯连台盘拗倒
以此叶阴凉代彼青琅玕但恐本质脆不堪期岁寒
白昼俯层台千山万山月若不犯高寒安知此奇绝
江南家家窗何处无远岫唯有谢玄晖眼中揖其秀
饱霜犹鬰葱立雪故清润下有老成人持心以相印
故国例卜宅他乡多惜居短长三万日何处是吾庐
还将他年重作师此日难伤心闵东道白首戴南冠
醸忆青田核觞宜碧藕筩直须千日醉莫放一杯空
作畎捉檐卸呼田欸乃侬山塘莫车水梅雨正分龙
云来万山动云去天一色长啸两三声天高秋月白
我爱韩亭好文公像逼真音容虽已往英概恍如新
我爱韩亭好天遥眼界宽引觞延胜友笑语出云端
我爱韩亭好霜空宿蔼收望中江入海应有济川舟
鸟咏短长句花呈赤白章化工非不巧闲客笑春忙
旱魃难除遣南箕未可招安能扬双舄飞去学王乔
山深隐䴥麏江寒乱鸥鹜我欲从之游形骸元土木
黄昏蚊扑扑白昼蝇营营天地一红炉几人得聊生
桃源渺何所不知有冬夏堪笑市朝儿炎凉争代谢
倚杖长松底无风昼自凉吾庐傍林壑嘉木聳千章
酷热无从避天风几日秋寸阴不知惜大火急西流
赤日烁行路青天绝片云安得一丸药立返暍死魂
中扃自清凉穿凿多门户神凝一气归陋哉勤纳吐
呼吸一寒暑三界本无家人间自火宅未老发先华
古人夏造冰秘诀从谁发胸次斡干坤手中提日月
秋萤腐草化芝菌出枯朽形质但变迁中有一物久
大道无关键人人悉可窥超然明日用了不碍云爲
伏羲画卦后文字积丘山谁知圣人意要妙唯一言
仲尼作六经中遭秦火厄毕竟不可磨尊道而贵德
黑白未分时几人知此着一着只这是爲子说崖略
忘机海上游鸥鸟下爲侣入山莫怖畏猛虎即是汝
法法本来空无垢亦无凈直向异类行何曾失正性
漏泄春光处山寒已放梅癡儿元不识须待百花开
相逢无间隔万里一天风与子元同姓何劳问祖翁
辩嗟孟轲劳清笑伯夷隘秋毫满六虚须弥藏一芥
俯仰天上下尊称唯我独无物亦无人本来真面目
遐观目力穷莽苍云山碍傥知色非色坐见六合外
高人了色空法界无近远客来一登临正好高着眼
念念等空寂行藏鬼莫窥是名真遁者安用山林爲
撑肠万卷书不知何处着寄语腐唇人于兹宜领略
心澄气自爽满目是青山欲知拄颊意一笑可忘言
玉兔夜夜明金乌朝朝彻吾身有神光大千韬日月
独立未爲真万法皆吾侣故于竹柏间强名相尔汝
结茅覆短椽仁风追太古回视轮奂美唾笑如粪土
炯炯练千尺苍苍玉万箇客来魂一清四顾不敢唾
有爱即耽着竹色共花光何似无心人尧桀两相忘
川原万草木总放无量光要识和同意干坤不閟藏
水竹两奇绝客来安此名那知污秽裏识得是真清
百蘤照春台标名只取梅道人宁拣择聊记雪中开
物物皆有机此发彼先知试看弋钓子鱼入鸟高飞
高岗立万松晨夕鸣天风法法如是说应不负山翁
临深投纶竿直鈎本非钓欲钓圣贤心默坐得其要
修篁卫长江云气自翔集中有无心人片云随出入
曳杖推门去问讯西溪云超然人境异佳气日氤氲
蛰龙道已成升降得自在渊无百尺深窍穴通沧海
爪牙了不露谁能见其踪超忽变化处即此是真龙
是身如虚空风马时独御青天手可扪便欲飞腾去
修证彼何人有国号衆香此境了不殊沉檀蔼飞扬
园林作佛事施子不少吝携笻渡一溪华藏愈无尽
竹底寒流驶幽深客可招壶中无尽景更渡一浮桥
竹间有寒流四面浮苍翠何必驾层空萧萧尽秋意
一间犹未达惜哉千种仙我欲挟之进俾见天中天
浮游世界海无心舟自虚簸荡从滔天不管风涛虞
野航一逍遥湖海意自足翩翩犯斗牛谁谓推平陆
茫茫三界中何处不自在情存想未除转侧成拘碍
路经新雨滑山带宿云昏草履吾家物相将过别村
擢干洿池中天姿本清浄白白与红红邂逅识真性
幽人纫爲佩不爲香与色秋菊暨江南未可比君德
山岳遭埋没干坤着蔽蒙已成堆积势渐费扫除功
我欲款玄关谁能供逋客相将持彩囊珠露满苍柏
泽国春归早连门竞筑台夜来风力峭疏片半飘梅
晓冻穿流急晨光照火新四郊和气合歌吹待班春
花光浮翦胜酒色动雕觞欲识邦侯喜眉间照席黄
跨腊才更岁经宵并是春黄堂清讼缿欲助发生仁
日应东风转春随北斗回不须邹子律余暖到寒荄
晓卜农祥正遥知岁事丰小桃如有意欲吐故时红
曲席纷罗绮中腔度管丝欢声连万井一一拥春祺
晓望泰山云暮饮乌江水云水寄萍踪何日归根处
惟余虚名在长江与苍山不逢尧舜世终此若鸟闲
兰殿光风转椒涂淑气浓柳烟添晓翠花露浥春容
紫禁迟迟漏瑶箱细细风君王问安早红烛照帘栊
宝胜金书小酥盘花様新六宫呈妙巧清晓庆佳辰
一气回苍陆千祥集紫宸天心存爱育施惠发新春
行仁隆治道偃武爲生灵恩施周遐迩熙熙万国宁
盛德天垂覆皇明日照临九重颁汉诏四海识尧心
风转万年枝冰开百子池多男应禖祀瑞气恰来时
琼斚深浮柏金笺巧颂椒宫嫔随鳯辇万寿本东朝
云篆摹仙印香菰纒彩丝风回五明扇日丽万年枝
神飈随律至玉宇倍清凉复古观书处偏宜昼漏长
两岐呈瑞麦三秀産灵芝天意方垂佑宸心愈肃只
雪压怪松露风高野渡横将谓衆生苦更有苦衆生
相见不须嗔君穷我亦贫谓言侵早起更有夜行人
宝剑连飞急透顶便通神有时轻按处惊动五湖宾
马祖才升堂百丈便卷席春风一阵来满地花狼借
台山路坦平婆子苦商量赵州勘破了清风满大唐
因我得礼你牵牛去饮水岸上蹄踏蹄水中觜对觜
家住孤峰顶长年半掩门自嗟身已老活计付儿孙
线道难分处须知不是伊牛头按尾上岂借大阳辉
天晓浓霜白依然境末分出门无所辨华鸟寂无闻
冬旱江成渚维鱼记石棱滋濡春遂足狼戾岁将□
心重吴山老天教闲许长事多因醉遣心半爲山忙
立石标溪界疏荷限水香此翁三十载看了几人忙
隔阔已经岁相逢不置辞情如淡交久处士合吟诗
胜韵难齐俗清流不受浑岂应践期约独自爱黄昏
惊忧度岁月靡觉佳序临玉露破金菊方知秋气深
何时见池舘一二佳友生酣饮入深夜竹间灯火明
久雨闭陋室薜荔络败垒乙子语大慧我听勿入耳
具酒作社饮此事古倡始孰肯具果蔬被肘醉子美
节物暗老我壮志特未已事业力自致贵贱命可委
案上具笔砚砌下秀菊杞我顾乏大屋尚赖有此尔
春到村居好茅檐日渐长杯深新酒滑焙暖早茶香
春到村居好园林兴味长蚕贪桑眼出蜂趁蜜脾忙
春到村居好枯肠饱可图笋尖将露角麦秀欲生须
春到村居好清明欲禁烟乱红桃下雨轻白柳飞绵
古寺孤云际寒斋落叶中消愁惟是酒无柰酒尊空
日暮鸟雀瞑空庭风雨悲方知古今夢同寄老槐枝
落花无夜雨孤坐减春愁黑白瓶俱罄谁能爲我谋
念念通前劫依依返旧魂人生会有死遗恨满干坤
古木霜根重残僧雪顶深栋梁元剥落香火半消沉
先生古人风文字祖西汉不令万钱食亦合五花判
狗子佛性无韶石不相辜爲君重决破秋至雁衔芦
门前石塔子八白与九紫方道既分明免被巡官使
溪声广长舌山色清凈身八万四千偈明明举似人
不是风幡动天生李老君出胎头上髪寸寸白如银
一语离窼窟千生出盖缠夜来风雪恶木折古岩前
句下出诸碍翻身古剑寒欲明如上事须是髑髅干
赵州放下着碓觜忽生花虽然无一事验尽当行家
因我得礼你昆仑卧潭底虽然浪拍天身上无滴水
棒下血淋淋真鍮不博金鸳鸯亲绣出休更觅金针
门前石塔子八白与九紫方道既分明免被巡官使
酒面风生缬纱巾日共斜醉乡知路隐不复问吾家
醉帽迎风落春衣日径斜花梢密藏路隐约见山家
白玉千株暗青云一径斜从来少车马恐是阿环家
花拥山头白云翻日脚斜银蟾已照路游客莫思家
夜饮宁辞醉春醒莫厌投有人重载酒后会不须谋
得路山方尽如归馆暂投春风供笑傲一醉岂人谋
月色漾明玉花光扬素波醉吟吾岂敢能赋属阴何
惯使渡头船如今不记年爱他风浪恶方是趁粗钱
千佛居何处题诗黄鹤楼感恩幷积恨终日在眉头
把火入牛栏反身外面看梨花千点白春雨几声寒
腰金上太行贼眼尽惊慞不因遭毒手谁肯夜烧香
舌头不出口三三成九九算到香台还彼此落人后
乱走到家来到家便乱走捉得玉麒麟咬断别人手
出队半箇月眼不见鼻孔失却祖师禅拾得箇骨董
身口意清凈是名佛出世身口意不凈是名佛灭度
秋江清浅时白露和烟岛良哉观世音全身入荒草
一喝分宾主照用一时行要会箇中意日午打三更
今朝正月半有则旧公案点起数碗灯打鼓普请看
投子下绳床今朝爲举扬驴前马后汉切忌乱承当
观音妙智力能救世间苦百华开烂熳觑见没可睹
棒打石人头曝曝论实事不用作禅会不用作道会
国清才子贵家富小儿娇大家出只手彼此不相饶
今朝七月五打鼓普请看万里无片云犹欠一大半
佛子住此地则是佛受用常在于其中经行及坐卧
正说知见时知见即是心当心即知见知见即如今
人有心看月月无心照人有无成一片方始得惺惺
去是住时因住是去时果去住与果因无可无不可
心同虚空界示等虚空法证得虚空时无是无非法
门外春将半山房总不知可怜拄杖子暗裏自抽枝
扑落非他物纵横不是尘山河及大地全露法王身
法法本来法无法无非法何于一法中有法有不法
真生无可生真灭无可灭寂灭忽现前虾蟆吞却月
今早又风起闹处莫插觜触着阎罗王带累阴司鬼
无路是赵州老将足机筹关南幷塞北当下一时收
庭前柏树子今日重新举打破赵州关特地寻言语
拈起一枝华风流出当家若言付心法天下事如麻
出得出不得是定非正定罔明与文殊丧却穷性命
雨散云收后崔嵬数十峰倚栏频顾望回首与谁同
禾黎不阳艷竞栽桃李春翻令力耕者半作卖华人
赵州有密语文远不覆藏演出大藏教功德实难量
有问狗佛性赵州答曰无言下灭胡族犹爲不丈夫
青州七斤衫尽力提不起打破赵州关总是自家底
背触非遮护明明直举扬吹毛虽不动遍地是刀枪
丹山生鸑鷟师子彥狻猊棒下摩醯眼徒夸第一机
全死中全活全活中全死一箇讶郎当一箇福建子
以平报不平王法本无亲临济虽明眼也是黄龙精
和尚不赴堂庄主谢临屈一字入公门九牛撤不出
云门干屎橛全超法报化无事出山游百钱杖头挂
问佛如何是宗师即便酬称锤将锯解言外度迷流
移身不移步移步不移身走却金师子捉得玉麒麟
打破鬼门关日轮正当午一箭中红心大地无寸土
剔开金殿锁撞动玉楼钟泣露千般草吟风一样松
夫子不识字达磨不会禅玄沙无此语切莫妄流传
杨岐一头驴只有三只脚潘阆倒骑归攧杀黄幡绰
小鱼吞大鱼直路太萦纡古帆休更问处处得逢渠
独坐许谁知青山对落晖华须连夜发莫待晓风吹
春至自开华秋来还落叶黄面老瞿昙休摇三寸舌
壁上安灯盏堂前置酒台闷来打三盏何处得愁来
豁开顶门眼照彻大千界既作法中王于法得自在
万物备于我我观卒未休智者返观我纵横得自由
善住庵中人从来无所住只这无住心便是安身处
居士何曾病是病因问有两眼对两眼世医咸拱手
冷坐毗耶城百病一时发不得文殊来几乎无合杀
默坐半百春无喜亦无瞋东西行七步抖擞旧精神
天上无弥勒地下无弥勒拍版与门槌毕竟是何物
以一毛端智遍量法界空智空无自性空智在其中
男女不婚嫁随缘卖笊篱这般滋味子岂与外人知
藴闻闻自性自性离闻藴吾真亦复然迥超千圣顶
画得百千本都卢只这是师玿好承当杨岐第七世
生也只恁麽死也只恁麽有偈与无偈是甚麽热大
荒田无人耕耕着有人争无风荷叶动决定有鱼行
恶念既不生善念常相续诸波罗密门一切自具足
俱胝一指头吃饭饱方休腰缠十万贯骑鹤下扬州
团圞擘不破潇洒觑不见唤作正法眼入地狱如箭
山花红与绿日暮顔色足无名我不识有毒君莫触
都城一日雪庭户浩已盈呼儿试轻扫留伴小窗明
天公亦戏人奇幻惊倐忽朝来檐溜间一一缀明月
晚风扫连氛客被憎夜峭明朝赴看烛更把昆山照
高堂连夜赏蛾眉映珠栊谁怜闭门客衣穿履亦空
黑云埋日车厚雪镇坤轴行路勿匆匆包藏恐深谷
忽惊陋巷间踏作琼瑶迹坐闻郢中歌妙句压元白
春雷忽隐隐春雪复纷纷农夫戒及泽荷锸已成云
撒盐乍可拟刻楮竟难成妍词覻天巧应复召邹生
盈尺兆嘉祥三登贺时泰我虽无寸田一饭犹足赖
南浦送微波西山来远绿日暮独盘旋慨然抚孤竹
前辈不可见古道邈难寻何时赤松子相与归山阴
折腰爲五斗我已愧渊明共赴东林约怅然怀友生
虚斋篆炉烟兀然得禅寂虽有锦绣肠画饼安可食
亭亭涧底松干凌雪霜孤既无鸾凤翔鸟雀来喧呼
一世竞荣利纷若空中花蚤作田园计人生会有涯
身游阛阓间心在孤云杪譬如登太山颇觉天下小
外慕亦无已反身良有余乘流如可游韫匵岂藏诸
圣德覆天下欢然万物春北窗微笑傲似是羲皇人
心逐轻波去身随匹马归据鞍挥泪尽回首一依依
日永不可过夜凉愁更多蝉声嘶晚月孤枕夢如何
一别遽如许归期可奈何无心恋明月有泪寄流波
朱朱与白白着意待春开那知洞房裏已傍额黄来
韵胜谁能舍色庄那得亲朝阳一映树到骨不留尘
黄罗作广袂绛帐作中单人间谁敢着留得护春寒
一花香十里更值满枝开承恩不在貌谁敢鬬香来
花房小如许铜剪黄金涂中有万斛香与君细细输
来从底处所黄露满衣湿缘憨翻得怜亭亭倚风立
奕奕金仙面排行立晓晴殷勤夜来雪少住作珠璎
亭亭金步摇朝日明汉宫当时好光景一似此园中
日落川更阔烟生山欲浮舟中有闲地载我得同游
客行满山雪香处是梅花丁宁明月夜认取影横斜
晓天青脉脉玉面立疏篱山中尔许树独自费人诗
正月十六夜竹篱田父家明月照树影满山如龙蛇
二更风薄竹悲吟连夜分村西递余韵应胜此间闻
阴岩不知晴路转见朝日独行修竹尽石崖千丈碧
山空樵斧响隔岭有人家日落潭照树川明风动花
出山复入山路随溪水转东风不惜花一暮都开遍
都迷去时景策杖烟漫漫微雨洗春色诸峯生晚寒
哦诗谷虚响散发下岩半披丛涧影摇集鸟纷然散
乱石披浅流水纹如绀发驰晖忽西没林光相映发
举头山围天濯足树映潭山中记今日四士集空岩
张子卧石榻夏子理泉窦孙子独不言搘颐数烟岫
城中望衡山浮云作飞盖朅来岩谷游却在浮云外
危亭见上方林壑带残阳今日岂无恨重游却味长
野鸭飞无数桃花湿满枝竹舆鸣细雨山客有新诗
自得休心法悠然不赋诗忽逢重九日无奈菊花枝
今夕知何夕都如未病时重阳莫草草剩作几篇诗
小瓮今朝熟无劳问酒家重阳明日是何处有黄花
火裏灵苗秀无根偏界生诸人如体悉千里共途行
高贤邈已远凛凛生气存韩范不时有此心谁与论
澄练正萦槛高屏近拥门偏宜云惨澹更好月黄昏
二苏翰墨仙谪坠百蛮裏弟兄对床眠此意孤一世
莱公英特姿谭笑安社稷流离死穷荒志士气益塞
死谪怜忠愍生还喜子由荒祠连旧宅几见海云秋
泉下顔光禄二纪瞻马首停骖肃松槚风节应不朽
源深派河汉蹙蹙寻常窄嗜芰借甘滋无涯君子泽
易经传父子前后弓帛贲衣鉢堂室中千古发潜秘
昼扃熟鹿守晨启素鸦驯延陵挂孤剑吴月照峩岷
以心爲形役徇人失天真蕨薇与杞荑求仁始得仁
蚁封于何险醯鸡岂必嗤须弥一目了亭中大然之
龟雒俨如故玉灵诚有知归舻带江海澡濯我清伊
辋川题作浪武昌栽属官爱思如孔阶茸髯摆奇观
怀仙津步翳凡圣隔两尘长统植园果老幼分甘珍
侧生昂九霄萧森谷量簵溪岚翠欲滴尘外嵇阮趣
瑳兮容旷世冰腻郁妖红姑射非无偶能言谅不同
山川忽摇落风雪交岁暮堂堂十八公正尔守门户
高馆不知处游人空往还乱鸦残雪树荒冢夕阳山
明明百草头明明祖师意于佗未尝一于我未尝异
青山白云父白云青山儿白云终日倚青山总不知
一言尽十方万卷该不得一步周八弦驷马追不及
直下无窠窟不用求奇特皓玉本无瑕雕文丧君德
万物自有功当言用极处事存函盖合理应箭锋柱
本源无风波真界绝涯畛木人步月归转侧功勳尽
空劫威音前别有一壶天御楼观射猎不是刈茅田
岭头功德眼倦足等闲垂红炉一点雪直下廓亡依
牢笼不肯住呼唤不回头古圣不安排至今无处所
交互明中暗功齐转觉难力穷忘进退金锁网鞔鞔
心地含诸种普雨悉皆萌既悟花情已菩提果自成
妄息寂自生寂生知则现知生寂自灭了了唯真见
慈悲方便事触处有工夫应变随声色团团盘走珠
沩山水牯牛禅人聚头咬可怜负舂人唤作岭南獠
杀人不眨眼救人须出手论实不论虚合升始爲斗
无人接得渠遗逼马相如果来桥上也记得柱头书
无人识得渠棋局醉樵夫回头斧柯烂大海亦成枯
江南一枝春岁久暗香灭怪得深夜寒荒村映残雪
苍官森古鬣此君挺刚节中有调鼎姿独立傲霜雪
老眼惊花暗斜枝落纸愁晚来闻冷雨幻出一篱秋
八请犯天顔今朝出汉关浑如倦飞鸟日暮傍巢还
六代烟尘息千年象教尊衣冠悲故里聚落见荒村
念别三年久相望一舍间无人寄消息风雨暗前山
此地不烧屯何由壁自赤意因丹炉烟焰此千寻石
京师出大黄不许谩商量贵买还贱卖才吃便承当
拟嚼枝头蜡惊香却肖兰前村深雪裏莫作岭梅看
日日波波走夜夜不曾停走到岁穷夜依旧定盘星
若欲正提纲直须大地荒欲来冲雪刃未免露锋铓
不触又不背徒劳生拟议开口更商量白云千万里
本是山中人爱说山中话五月卖松风人间恐无价
扑落非他物纵横不是尘山河并大地全露法王身
俱胝一指禅古今成话欛打破鬼门关露柱寻无罅
云门一曲子腊月二十五唱高和得齐大棒揸出去
无边刹境自他不隔毫端十世古今始终不离当念
一九与二九相逢不出手世间出世间无剩亦无少
相见锦江头相携上酒楼月阑歌笑罢回首上扁舟
一按牛吃草一与贼过梯早知灯是火饭热也多时
狗子无佛性慈悲似海深寻言逐句者埋没丈夫心
北斗藏身句商量几万般贪观天上月谁觉骨毛寒
放下屠刀处棒打不回头云自帝乡去水归江汉流
逢师许多时不说些儿箇及至如今闷损我援笔末
孙吴摅将略申甫翰王家腐儒要底用归种东陵瓜
二阁宁独暖万家方号寒何当放春去和气满人间
山色堆蓝重水光拖练寒主人看不足终日凭栏干
一笛秋风急千岩晚照多竹根邻叟醉牛背牧儿歌
篆壁蜗涎细织檐蛛网圆小轩幽夢破竹露湿茶烟
奋髯欲何爲戢翼应有待画工妙丹青物状从变态
寒芦卧疏黄远水分淡碧秋荷如有情相映两鸂鶒
一种幽素姿凌寒爲谁展似嫌冰雪清故作黄金浅
岁穷压霜雪春至喜风露一枝蜡花梅清香美无度
昔日山前寺兵余扫地空汝今能协力真是宝林通
誓将三寸舌求结万人缘宝刹成功日当期道法圆
一宿已先觉四明那更游去来无所着风日海山秋
金沙春三月桃李照城郭石峡赪鲤鱼时时醉宾幕
不触又不背徒劳生拟议开口更商量白云千万里
迷悟髑髅前徒劳更举鞭只持鸡狗戒不学祖师禅
胡乱三十年不少盐与醤江西马大师南岳让和尚
宣德门前过回头便招祸若要无事时且归屋裏坐
半夜墨漆黑捉得一个贼点火照来看元是王大伯
一缝分明在当头下手难饶君钉铰得终是不圆全
不踏门前路春归又一年落花红满地芳草碧连天
举起竹篦子如何便道家秘魔岩不会随后便擎叉
一主人公死一主人公活若解弄精魂两头皆透脱
霹雳惊天地那容掩耳听须知兴化老一半是人情
人贫多智短马瘦见毛长独宿双峰寺同焚一炷香
四海狼烟静中原信息通罢拈三尺剑休弄一张弓
近在口皮边远过河沙国世间多少人不得油糍吃
赤身挨白刃死中还得活一箭自迷踪万车皆丧辙
不用唐言译休将梵语传摩醯首罗眼对面隔西天
一道如弦直心亲手更亲箭穿红日影方是射雕人
桃花寻剑客不语笑春风白头归未得家住海门东
稽首两足尊瞻仰不暂舍眉间白毫光照耀大千界
掌中擎白日舌上覆金钱壁立争千仞毫光彻梵天
后园驴吃草莫随言语讨跳上蓦腰骑来往长安道
小鱼吞大鱼门上钉桃符邪魔俱不入佛法也消除
的的当阳句明明箭后路着靴人吃肉赤脚人趁兔
猛虎当路坐游鱼脚底过不学紫胡老便打刘铁磨
船子下扬州浮萍逐水流一声河满子千古动悲愁
大海波涛浅小人方寸深海枯终见底人死不知心
入林不动草入水不动波镬汤无冷处合眼跳黄河
举手攀南斗翻身倚北辰出头天外看谁是我般人
鹄白乌本玄松直棘自曲清凈比丘僧却须入地狱
去年寒食后今年寒食前日日是好日不是正中偏
牛头菩萨面马面夜叉头不作五逆罪快乐百无忧
四海同一家万口同一舌赵州勘婆子有理向谁说
骑虎穿市过把火去偷猪主人开眼睡幷舍叫失驴
因我得礼你穷源须到底九九八十一阎罗王是鬼
将谓衆生苦更有苦衆生相见易得好共住难爲人
列岫宗奇观藤萝结翠门隔岩龙唤雨云走半牎昏
夜深寒妥踮前村人断绝何许小茅茨开门满山雪
日近长安远风高易水寒畏途君莫问何啻上天难
一物不将来两肩担不起直下便承当坐在屎窖裏
渺渺阳台去茫茫鹦鹉洲干戈迷大别烟雨瞑南楼
尘断征车杳云低毳帐深古今那有此天地亦何心
回环拥冈峦澶漫分林坞纵目以怡情信美疑吾土
长林上晚烟明月曜深夜重闭岂吾心自回俗士驾
雾豁空江平林疏远山出龙溪夜来雨爽气侵衣湿
桑柘落洲渚澄潭渔艇集幽禽忽飞来斜日水光溢
下瞰十仞余遥瞻几千里游客日暮时乡心万端起
乔林衆鸟集暮气氛氲上好在三巴山何时正相望
巴水任喧云僧窗睡方悄风清月到床露白虫鸣草
避地依荒谷衡茅苟自安门前山四塞不用买峰峦
山空樵唱稀林昏归鸟没新月含烟霏遥依乱峰出
牵舟四日程屈曲萦山转行行问居人始知犹近县
北眺逼山樊南瞻近津浒登兹一消忧信美仍吾土
蹑屐上危岑策杖临孤屿来往自忘疲于此时延伫
含风皆有态夹路自成行驯鸦朝暮集接叶得深藏
手种篱边菊秋来亦自开惊蝶翩翩舞雄蜂去复来
远意在田畴中园结茅屋冻雨昨夜来共欣春水足
耘耔竞所务乔林午风清嘉谷雨来长复兹畦水平
恢台当长夏山木尽成阴良苗方竞茂悠哉林下心
晚秧纷已及中田日往还适与好风会植杖观前山
夜半山雨来夢觉还复息寥寥檐溜空时闻断续滴
策杖南涧边菖蒲如绿髪石乱水流分山空鸟声歇
山桃深复浅乱发傍幽岩无人慰寂寞晴日自毵毵
共坐石上苔坐久溪阴转峰外晚林稠山腹晴云散
三日山中游溪山未全究却羡畲田人春晴斸烟岫
发源由太古东逝几朝昏欲识无穷意当看石上痕
寒江流不极叠浪日沄沄讵是悲鸣苦端由清夜闻
西从徼外来东去还归海徒闻朝暮声讵识年华改
袛应初剖判便有斯江水于今知几时东流犹弥弥
遗爱在斯土谅如泉山滋居人不敢唾时复照须眉
阴阴勿翦棠听讼得处所滚滚山下泉飞空作甘雨
罨蔼前林暗遥知暮气生渐向山门近应闻钟已鸣
望望沧波阔汪湾湖水秋津亭方迟客远来何处舟
云峰几万叠何处见家山此日无穷意悠然独倚栏
万壑树色歛松门已暮钟故园肠断客应与此时同
山月娟娟静山烟漠漠轻茅檐无一事独听夜江声
前山收苦雾宿鸟有新声万里南天客三冬此日晴
悠悠望深松置马长路侧岂爲服誓言良以尊旧德
夜光沉千岭寒星动一川汀沙霜似雪寂寂系江船
南岭与北岑千峰万峰起木末置危亭衆山穷表裏
牵舟已出峡何旦复当还蒲溪应渐近已见宋平山
垂阴覆绿波檀栾影空注傍有微径通穿云向何处
青林拥萧寺况乃在山阴出见桃花发方知春已深
昔读此离骚今朝渡湘水荒草满秋原何处寻芳芷
县废不知年无人问遗址石堠犹路傍故物应唯此
春晓山路永行行歌采薇歌长非有意惟以疗朝饥
荦确南山路丛筠冒水生寒梅销落尽犹有数花明
横江一片碧携鹤上渔船收纶不成下却抱钓竿眠
善画无根树能描朦𦡂山如今身贵也不肯与人间
江色侵枫冷松风入暮幽莫愁樽酒尽明月在高楼
法法本来法无法无非法何于一法中有法有不法
低头不见地仰面不见天欲知白牛处但看髑髅前
一等作野狐堂堂大丈夫徐行青草岸踏破洞庭湖
钱塘潮头来成都药市集叵尀汝州风吹落毛僧笠
六国朝阊阖三山插杳冥禅流相借问冬后一阳生
海蚌直儱侗不类海蠡儿开口便见胆也好与一槌
一字不着划古锦写回文寒山指拾得斗柄插雷门
咄哉王老师赤穷身也卖吃些油糍归至今被人怪
沙寒雪后天鳬雁将俦侣独怪蓑笠翁维舟一归去
野阔烟迷树江清水学天白鸥盖具眼终日老人边
急雨近欲黑斜晖远更明倚楼谁氏子兴与大江横
快霁初无象豁然千里间十年归客眼一点沃洲山
蚤闻彭城子诗礼爲专门只今青云上粲然见诸昆
我愿天下士奉亲皆若此家家父母前人人老莱子
客有跛其足莫登主人台愿爲南来风长满主人怀
窗下羲皇人酒中桃源路客非伶与潜我醉卿且去
心惑由多技养之先欲正纷然万化涂廓尔大圆镜
长者施法衣山僧肩上搭有口今嬾开只凭衣说法
相从无十日相别又经年爲问南来雁群飞孰使然
不疑汝未彻端的若爲分宝剑寒光动桃花云裏春
生涯一物无坐对方来客有问不违伊向道庭前柏
跛鼈三年病一书千里心冤家容可避到老也相寻
我笑华亭老虚舟漾明月撞着问津人万劫系驴橛
开口赠两桡老婆心更切回首与翻身亦未爲剿绝
那堪钁头边勿令有断绝老戒不放伊携之入闽粤
到处出似人几箇知时节空也心胆粗戒戒勿漏泄
谁云山僧贫而有千椽玉幽眠岂无处爱此晴窗绿
摵摵初鸣竹涓涓稍滴檐忽然幽夢断更觉晓寒添
纤纤花入麦漫漫雨黄梅泥径无人度风帘爲燕开
一与刘园别春风到海隅墙阴草争绿留得屐痕无
一雨缘南浦波明柳荫门遥知湔裾处爲我一攀翻
散策桥南路春容最好时夢回花满眼犹恐是辛夷
牛归坡草煖船系岸花零白堕尊同卧黄昏月照醒
柳态随时秀花容近酒轻绿窗京洛语尽抹早鶑声
小语不知夕幽香无尽时影寒人欲醉明月照酴醾
自得春风信开怀待此花余寒固艰棘今夕雪斜斜
夜月闽杯浅春风楚制轻故乡空费夢来此听溪声
夜共潇湘月朝连巫峡云烟愁贾太傅雨泣屈平君
赵州眼放光烁破四天下鉢盂上安柄至今成话霸
一口吸西江通身不隠藏圣凡不到处顶上放祥光
狗子佛性无宝剑出规模落在将军手横按立当途
滔滔无问说只爲太亲切有谁曾共闻山河齐漏泄
云门透法身分明语露亲移步登山顶峯高与月邻
昨日夜叉心今朝菩萨面菩萨与夜叉不隔一条绵
绿暗红稀日蜂忙蝶困时本来真面目一点不曾移
胡孙吃毛虫乌狗上佛殿大地雪漫漫澄江浄如练
前村落叶尽深院桂花残此夜初冬节从兹特地寒
动静声色外时人不肯对世间出世间毕竟使谁会
蔚然苍石底有此紫玉钗本无尘土侵宁畏霜霰埋
绿萼披风瘦红苞浥露肥只愁春夢断化作彩云飞
凤翅摇寒碧虚庭暑不侵何因有恨事常抱未舒心
倾心知向日布叶解承阴空侧黄金盏谁人与对斟
竺土之大仙今日告涅槃鹤林之米子当下得枯偏
千山鬰密处凉飘洗夏热今日正当眼利剑是镔铁
诸佛出身处东山水上行宸闺垂玉帘云榻拥天青
寒凉彻骨时通身难去处其间有眼在新丰一曲子
衲僧活眼睛见破四天明六门之活计处处而现成
家风是自己自己是家风一如身心眼全体是玄翁
妙处彻底妙玄处彻底玄独知分外事谁见壶中天
一回转意光千里绝情方悟后夢醒后孤然坐古堂
少而可努力老而可歇心都卢懒万事双眸泪湿襟
和尚不知禅困来便打眠泥牛吃水草木马咬瓦砖
云居不会禅洗足上床眠不觉枕子落打破常住砖
我爱通羊好居民山作城眼前无俗事枕畔有滩声
我爱通羊好回环云水间重峦与叠嶂真是翠屏山
我爱通羊好清无一点尘峭山多洞户樵牧识仙人
独上慈恩塔疏怀亦慨然异朝多少事不改旧山川
舂罢鸡□□□行犬吠难溪深水马健霜重橘奴肥
马迁法左氏实录系日月孰传经世学傥可论绝笔
久矣閟大音无讥郐以下一闻入圣处万古洗凡马
种学根不深履道乃邮传欲收反约功必也破万卷
挟策博塞殊愚智相千万反躬诚且乐此事要早办
閲书五行下未胜百回读至道一念存请事不远复
银竹森空映湖光莽苍中不因风卷去那得见冲融
秋容何处佳淡泊寄寒水无滓湛遥天我心正如此
腾龙纷野马非雾亦非烟心共春山远诗凭淡墨传
熟醉莲荡风未赏梅溪胜踏雪访屏山今年得乘兴
夙有水云趣倦游尘土间冲山爲谁秀几案我江山
景景照幽房荧荧吐焰长昔年江上女曾向乞余光
紫殿香风暖珠帘璧月斜阁中调宝瑟门外驻羊车
江南春草绿江北未开花佳人在何处迁谪寄长沙
汉使通沙漠胡人过渭桥春风吹客恨千里去迢迢
舞衣叠翡翠海月挂珊瑚香满流苏幄相迎问醉无
春光有余辉入水可览结予亦淡荡人照影空明灭
着意绣鸳鸯双双戏小塘绣罢无心看杨花满绣牀
头上百宝钗终身不相失唯有鸳鸯席承欢难可毕
堂上烬银釭闺中下罗幕思君度遥夕长于金井索
长信宫中草年来特地长无人同步辇门外度斜阳
自君之出矣龙香消宝衣思君共明月千里奉光辉
自君之出矣粧台生网丝思君拂团扇相与共提携
红芳开绣户碧草衬斜阳楼上频回首思君道路长
夭桃与芳草艷色明朝阳思君念华旦贱妾惜容光
皎皎天上月随人如有情何当背银烛弃我如绝缨
朝饮文君酒莫宿邯郸妓近得浮梁书春前办行计
宠移非爲妬花落不因风来往长门月羞将团扇同
客子得秋凉壮怀亦增慨永念故人远三湘渺沧海
几见秋风来坐念岁月改宫蕉泣白雨孤愁越青海
十年戈甲际四海烟尘中惨惨鼓角晚萋萋禾黍风
至交类萍梗离合宁前知相思梅花发岂待中郎吹
老骥千里志元龙百尺楼想同湖海心逸气横清秋
阿俊平生友忘言金石志永怀菡蓞晚应想峨嵋翠
北塞草色黄吹作边风驶惟公发踪谋莫并横经士
浩荡气明絜慷慨念废兴何能一念息空令衆愁增
敌疆未寻盟天王日尝胆边声入河岳孤臣增百感
相君有妙趣一切不容且纹楸谁与谈惟彼上人者
燕坐靡天游何必求云将泠然契至道廐有真乘黄
游戏三昧手绝代无对棋胜负俱可喜是中聊作癡
帘旌风不摇博山云自度主人下东山月色转归路
小小试部勒诚可销长日汀沙点鸦鹭局带山云湿
相君有妙理芳醪正所应红粧艷绮席翠幕张华灯
公富天人学已收廊庙用宿有云水债聊寄泉石供
捣香复筛辣兵厨泻芳酒天宇澄清澜山中寄声否
红尘旧老我青秧新插爲宁幸田畯喜何能属车鸱
诵公十妙语便觉舒华年意与境俱会超凌心欲仙
探奇不畏险拨雾上高岑放眼观飞瀑枕流听素琴
桃花开已繁溪水溅溅去不见持杯人自叹来何暮
叠石峰之颠下瞰杨梅涧平地数亩余水石光灿烂
偃盖覆岩石岁寒傲霜雪深根蟠茯苓千古饱风月
颇怪韩夫子犹疑谢自然至今成福地自古有神仙
竹外泉声急松心月色寒人间推旷绝只自倚阑干
村鸡已报晨晓月渐无色行人马上去残灯照空驿
寒山远欲无春在冥蒙处何如扫浮阴尽放岧峣露
快雨不相期平湖忽萧飒坐久日明檐繁声静中灭
秋空晚自明孤烟澹难起适意一枝筇时来对寒水
谁怜组练寒夜雪连营积有客卧衡茅淮山夢中白
取名慕横枝要自同风格虽微调鼎味宛有金铉色
浑疑蜡作花貌野中抱幽冷香不盈阶意尽仍一流
尖萼破微霜明犀透清暾不有朱紫繁那知中色尊
今日寻此梅危行石涧东花神欲宣令万铎悬春风
秋风吹折碧削玉如芳根应傍鹅池发中怀洒墨痕
分得蹲鸱种连根占地腴晓吹黏玉糁深碗啖模糊
肉食嘲三九终怜气韵清一畦春雨足翠发翦还生
溉釜熟轮囷香清味仍美一线解琼瑶中有家人齿
叶实抱芳辛气烈消烦滞登俎效微劳乍食惊频嚏
周郎爱晚菘对客蒙称赏今晨喜荐新小嚼冰霜响
金镞因形制临畦发永叹时危思撷佩楚客莫纫兰
新芽肌理腻映日浄如空恰似匀妆指柔尖带浅红
密壤深根蒂风霜已饱经如何纯白质近蒂染微青
虽无适口味暖益功稀比菜苦不登盘言中多逆耳
鬰烈香浮雨团栾绿荫波近堤千叶乱知有画船过
孤红低映岸并艷远连汀露浥层层展风披叶叶零
密藴罗文细明含玉色清冰盘时荐美刀惹断丝轻
分房圆戢戢弄色翠娟娟摘实怜空菂方知雨露偏
一树梅开早清香袭客衣夕阳箫鼓散半是折残枝
偶步忘归远心闲逸兴增山深知有寺路尽不逢僧
石濑分流小霜林间树红暮桥横隠约寒锻响丁东
隠约菱歌断斜阳水面移美人贪照影不觉画船欹
叶叶风鸣幕梢梢雨打窗烟销寒宝鸭膏浅侧银缸
楼迥星河转宵残鼓角催重门和月锁寒夢绕花回
刻画峰峦势尸功翰墨余锁窗闲昼永高卧数中书
错落双刀合晶荧百链光剪裁皆在手终不露锋铓
号令行惟信人谁不我承举烽诸国叛敲铁小童譍
拂儿虽草创日用最相亲莫遣维摩室潜生庾亮尘
惭非苏子佩聊置简书间尺牍予慵理何劳汝汗顔
镇浮须假重刻石作狻猊偶以形模好儿童竞见知
抄书防纵逸界墨作遮阑妙用谁能识心端笔自端
小瓶防砚渴埏埴自良工怀抱清谁见聊凭一滴通
代木收奇干安灯创小檠勿夸能自照得助益高明
匠余留片木榰案定欹倾不是乖绳墨人间地少平
积雨生秋意浮阴放晚晴钟声寒野迥桥影小溪清
残霞销暝色新月长圆辉黄落树滋本夜眠人息机
檐溜停清泻林声息怒号水浮秋色远山带夕阳高
宿雁犹惊渚昏鸦已着林野平云散乱江动月浮沉
蒙笼春幰顶夭矫赤虬身雨蓓犹缄暖精神照晚春
斑斑心点紫叠叠萼承冰除却横枝韵羣芳尽与能
独立幽亭晚春风玉一围残英不着地去作岭云飞
霜蕤薰碧醥气味已相传终以香爲累无人解倒悬
南浦随花去回舟路已迷暗香无处觅日落板桥西
村鷄已报晨晓月渐无色行人马上去残灯照空驿
在学得益友结庐得宝邻自惭蒹葭质长倚玉嶙峋
狗子无佛性罗睺星入命不是打杀人被人打杀定
平生无町畦任真但落魄烂醉是生涯天地爲棺椁
幽鸟语如篁柳垂金线长云收山谷静风送杏花香
嵚岑何处峯来伴萧疏竹悠然方丈间寄此千里目
峯间碧琅玕清风五月寒欲题无好语支枕卷帘看
矗矗山光映团团树影重断猿啼午夜孤鹤唳秋风
峨眉古名山长雄坤之维月峡爲表裏雪岭相蔽亏
北湖境自舒水迥山更碧雪衣故飞来照影共清白
缅怀清绝姿风流似居士固宜命斯台俗子视桃李
翠岭依然在芳根久已陈山灵如感旧亦合厌荆榛
九年面壁坏却东土儿孙只履西归钝置黄面老子
始从鹿野苑终至跋提河用尽自己心笑破他人口
文殊据虎头山僧取虎尾中间诸菩萨随列生欢喜
雪子落纷纷乌盆变白盆忽然日头出依旧是乌盆
心自本来心本心非有法有法有本心非心非本法
弥勒真弥勒分身千百亿时时示时人时人俱不识
大道无方所从容寰海间几思归隠处安乐在庐山
天上无双日阎浮一至尊万年松不老圣寿等干坤
大海波涛涌千江水逆流龙王宫殿裏不见一人游
背衆吃油糍对人夸好手潦倒不识羞抵死扬家丑
苦瓠连根苦甜瓜彻蒂甜两般滋味恶中后入黄泉
野店小桥外黄昏欲雪时一声谁侧耳千古唤愚癡
黄面瞿昙虽则分疏应口车不横推文殊仗剑逼佛
今朝四月八邪师坏正法累及释迦文死水裏淹杀
鹤立松梢月鱼行水底天风光都买尽不费一文钱
掬水月在手弄花香满衣若作佛法会永劝堕泥犁
云外千峰秀目前双涧清若作如是会永劫受沉沦
容路如天远情忘道义深虚空无向背何处觅家音
一雨洗郊原千山锁寒色底事不须论元胡口门窄
天书下十诏云恩飞九重万邦归正化千载一遭逢
学道如学射久久自中的一句透天关万机俱丧迹
时临孤岛畔拭目望蓬莱空山无人处水流花自开
去若丘山重来如一羽轻去来无别路倾盖白头新
不是风幡动亦非仁者心自从胡乱后淈𣸩到而今
门外雨滴声家和万事成归来无一物令人忆镜清
因我得礼汝干坤粟粒许若要除三害无过问周处
大哉观世音功德不思议来说是非人是非人便是
海底红尘起山头白浪飞若能如是会永劫堕泥犁
富有十年别贫无一觉眠好来同夜话相共酌清泉
此地非庐岳东林邂逅过我羞陶靖节僧异远头陀
山断开元蝎龛留大业僧七年驰便路三蹑石梯层
家贫只旧醅不办樽中醁但煮官焙香炊饭鲙鱼腹
宁复露棱角明心不受欺千年谁可转空照是宗师
滴沥来无尽秋声杂水声纵观深省后一酌更心清
静涵空碧色泻自翠微巅品题当第一不让慧山泉
游戏一橘中自谓有足乐何如在商山笑傲视寥廓
秋风雕兰芷芳洲久寂寞痛饮读离骚此兴亦不恶
幸不生涧底杰出苍苍崖岁寒只孤秀万木非吾侪
瓮头白酒熟池上白莲开我爱君纯白聊持荐一杯
白酒方浮玉白莲仍可人赠君飞大白聊作冷官春
暑气犹未退寒花早已开衰年宁有几寒暑若相催
缓步绕芳丛时时鼻观通不须薰百和满院是香风
每岁逢生日予心喜复悲新年六十六能得几多时
世人竞蜗角终日汩尘缘谁谓名园内深藏小洞天
仕宦老不休虞兵乃知止低头愧斯人三叹不能已
谁向澄波上尽将云锦铺无因一寓目却忆小西湖
不解追时好尤非治郡才故山猿鹤怨应怪未归来
度力难堪事甘心作弃才欲归归未得却悔出山来
此日老法从当年穷秀才从今归去好非不遇时来
幽园足佳趣散策日经行岁久禽鱼熟人来自不惊
岁月催人老少年安在哉羡君杯酒裏日日见花开
白云来何时英英冠山椒西风莫吹去使我心摇摇
处处是红蕖分明似画图匆匆看不尽归对小西湖
官舍似邮传宦游如路岐吾年行七十安用苦奔驰
触目尽陂塘山光接水光近来仍雨足莫道是山乡
方困长涂滑俄逢赫日明只忧开太早却恐雨还生
沙虚防败岸舟小怯惊湍行路难如此争如野处安
剧暑当三伏新凉似九秋日光还欲吐云影未全收
中夜不能眠颇疑天有雨寒燠自古然不应冷如许
自江至吾庐七日喜及半却恐席未温又过江南岸
村径迷南北晨兴乃错行悟来还已远却悔早贪程
崇阁瞰方池池边绿树围披襟临水坐宁复畏炎威
雨余江色浄风过稻花香客裏逢清旷何妨且纳凉
游鱼跳水面幽鸟啭山腰各随飞潜性人犹恋市朝
睡裏闻风雨吾行拟暂停起来搔首坐喜见一天星
苍崖崛地聳飞瀑从天下一岭跨两州千年无九夏
兹岭别二年今朝又重过过了还复来哀哉蚁旋磨
两山夹苍烟双瀑挂峭壁汹涌非一朝倾泻几千尺
千尺石屏雄屏边列数峯巍然不可犯真是镇疆封
出仕惭无补长年咏式微天公怜我意一旦许来归
绿鬓久垂雪壮心今已灰翩然归旧隠端似再生来
身既远市朝足不到州郡但知食与眠此外不暇问
秋来宇宙清雨后山泽润老农喜我归时报丰年信
四围山绕舍一带水平湖远近俱堪画登临自足娱
开门无一事终日饱看山石罅鸣流水翻惊响珮环
闲穿修竹行时把孤松抚身世两相忘恍如居洞府
人心生劔戟世路足风波只有归田好谁能自揣摩
爲邑赤城下岂欲寻赤松我家幸不远杖履会相从
新诗远寄将字字脱尘俗时节近重阳何由同把菊
画梲文垂藻蠲灾意已传哲人思厌胜东井刻荷莲
教你不肯你爲君通一线若是明眼人觅甚腊月扇
春无三日晴夏无十日雨蛇咬虾蟆声更有衆生苦
今朝五月五击动禾山鼓鬰垒与神荼欢呼齐起舞
虾蟆翻出阔曲鳝草之长门前飞八百屋后走千张
叮咛损君德无言真有功任从沧海变终不爲君通
嗟见世间人永劫堕迷津不省这箇意修行徒苦辛
秋江清浅时白鹭和烟岛良哉观世音全身入荒草
春风有时恶春风有时好人竞逐春风却被春风恼
狗子无佛性泥捏活大圣不是泗州人说着也不信
自小弄丝来惊多去复回沙头晚风起波上夕阳开
风雨惜春残新晴爲启关白云归去尽还我旧青山
薄薄帘栊日阴阴殿阁风无人惊午夢双蝶下花丛
世尊有密语迦叶不覆藏一夜落花雨满城流水香
真驭遗踪古寒泉泻石清养源人莫测流润济苍生
癸水绕东城刀兵不用忧须勤疏道力常使达潮头
柔条还自立绝色所不鬭昂然气格高下视羣卉陋
放逐臣之常胡爲乎汨江不先于楚死未免作秦降
又见雁南飞远行人未归西风吹白发肌瘦不胜衣
又见雁南飞行人几岁归朔风吹病体独对雪霏霏
又见雁南飞远人音信稀东风吹夢去一见貌颀颀
道抱阴阳妙天行日月长花开千种丽叶下一般黄
青山万古色几人曾赏心萧萧木叶下我坐复沉吟
独坐千峯下偶马起徘徊有谁相共笑遥见隔溪梅
衡岳望嵩少屹然河汉间浮云自来往谁肯拓关山
道人南山来万里青云开去念见本性聚散真悠哉
六国亿万人谁是报讐者壮哉博浪沙一击震天下
我病死无日经书更穷年少年宜若厉诗酒勿留连
苦参道难学放肆事容易入脚不可深骎骎成自弃
天道方愈怒在人宜敬身望于经吏内严自作工程
岁月叹逾迈入门事业难战兢曾子意岂可遂阑珊
我祖生文定杰然继真儒门风早衰飒吾弟意何如
兹庵路何许云深不知处夢觉两俱忘始可蓦直去
默岂交摩诘谈何事阿戎时行百物生不息唯天工
空中一物无于焉生万有向此求神通杯棬即非柳
一泓湛无滓绕砌如天成须眉彻底见风浪何曾生
烟岚染秋黛潺潺径大空平畴借光及比屋饶千钟
平生安乐地不受利名煎其中一空洞寥寥无色天
生处本恬淡得失诚酸辛婆娑鬓渐秋天地一闲人
法门建章富法幢空处成于此下一则浮云涴太清
秾薰知见林燕坐观物化鼻孔如撩天可闻不可画
胸中炯明月一照万缘空蝉蜕云霄表堕地爲儒宗
夫君活国手爱此隠仙字行再出刀圭可使民久视
注目眇无际彤云灿晚暾心融八极表欲辩已忘言
缓步一徙倚细数新条枚悠然得真趣独立迟谁来
蟾窟有奇芳殖根此茂密人间万种香企之不可及
万叠互团绕风烟朝夕俱三穴已扫竟无复藏妖狐
何人过三径共此麴糵春月下倩人扶花影铺满身
濯缨与濯足均是沧浪水箇裏不胜清渭神爽应泚
洒然清泠吹过我十八公飕飗喧宇宙可奈此孤丛
飕飕万峰顶宇宙尽闻声会得真消息知予是强名
相识三十年身颠心不颠有人还会得即是地行仙
元功初剪刻妙处极玄玄醉墨谁家笔于今合自然
恩沾长寿酒归遗同心人满酌共君醉一杯千万春
惟不识泥土堆根抱玉泉虽离岩谷伴也则翠千年
喜与水云会甘与水云同云屯水聚处塞破太虚空
破暑黄梅雨清神白乳茶万缘俱不到物外野僧家
燕去梁闲静鸿来眼界宽绕庭何所有风撼竹珊珊
举手攀南斗移身倚北辰出头天外看须是箇般人
道成元未是再至却须成但看西行日归来一饷荣
处处君书画难堪泪雨沱如何遵养力不似世缘多
霜雪倚岩树雾云秋水槎且须高着眼上有昙鉢花
水墨三十年一枝更一节工夫不争多尽立庭下雪
毫端看运斤笔老木亦老莫画春风枝秋来厌枯槁
毕弋横前路江湖寄此身平沙下双雁不见问津人
碧云玉搔头对景山月皎霜静在更深风香我先晓
肌肤剪秋水垂云出龙宫我意得子珮笑许无言中
鸾凤飞缘壁虹蜺下饮溪一家蛮瘴裏九折夕阳西
此地蛟龙伏中原蛇豕多借君白羽扇万马饮黄河
黄昏澹烟晴风健香骨透炼金呈赤心山月惜孤瘦
莫学卧鬓花娇黄媚粉额仙官道家粧静处立标格
关路入云平泥涂自送迎书生无马癖客子效鷄鸣
桂檝方东泛荷衣已出尘曲江寻相业犹是姓张人
新挑锦字书倒指岁月远愁眉要深黛灯花已堪剪
瘦玉薄薄衫晕灯和月冷独夜不禁春梨花碎帘影
巽风起东南大地万物小吴门共延瞩匹练横江表
雨挹春红浅风酣晚蘂稠看花不着意何事亦关愁
斯文悔少作自谓老更工不是舍人样合住此山中
芳草递春风三山立桂丛柳条随驾绿花蘂上林红
钏动香飘麝簪低鬓拂鸦休遮笑裏面用此庭前花
火老不知秋萤飞风露下和月立梧桐幽人宜独夜
竹影月来去荷香风送迎南窗枕书卧醉眼看山横
水浸菩提坐风传戒定香藕根金锁骨花面玉毫光
月下九九仙云间七七泉唤起吹箫子跨鹤飞上天
积雨莓苔色秋风松桂林莫随蓬鬓改黄落见真心
海濶千江辏风翻大浪随六鳌元未足不是下鈎迟
薰蒸香积厨精凿午斋饭饭后且放参林下香一瓣
黑风吹海立云水渺三韩蓑笠渔舟裏无心下钓竿
江海翱翔地舟行岸自移无心波浪裏鸥鸟不须疑
引手折纤枝月边簪玉儿好与一杯酒酒香知是谁
衆水秋风劲羣鸥白雪和只宜闲坐钓湖海老烟蓑
风雨楼上笛烧春宽作程眉峯须小蹙梅子弹九青
露冷蘂珠珮五湖云水深一枝春好在先寄月边心
夜榻近虚檐独卧玉蟾冷梧桐气先夺端不碍清影
江草半黄落江雨催授衣衣中有断线客子秋念归
一水遮金骑诸州办甲衣书生投笔砚随口说兵机
老大年光迫纤花又一春鹊占风外岁鸡唱雨中晨
一径清如扫柴门霁影多苔莓因鹤啄非是客经过
三起复三眠吹花涨雨烟浮萍增采色轻压绿池莲
苔扫弥旬雨花开数日晴蝶轻矜鬼翅鶑巧学童声
缀缀复翘翘金丝并玉条酴醾与杨柳结托上青霄
踏碓村舂急缲车并舍忙雀桃红缀吻鶑粟碧成囊
茶寇征商急偷生蔽绿林江湖自有备盗贼岂初心
近日江西将常兵已骇闻不知蜂虿陈敢抗虎貔军
请借三分势仍分七路兵是儿虽乳臭莫近吕蒙营
少室无师句曹溪绝学禅浑家鬼擘口五逆不成寃
浑身无处着驿路倒骑馿覽尽潇湘景和船入画图
假使百千劫所作业不忘因缘会遇时果报还自受
热月须摇扇寒来旋着衣若言空过日大似不知时
依稀苕帚柄仿佛赤斑蛇棒下无生忍临机不识爷
苦瓠连根苦同坑无异土二千年已前一火破落户
陪钱弄傀儡拼命打秋千浑家无眼见掩面哭苍天
家贫连子屈事急不由人开口露拴索郎当累近邻
动口生荆棘移身堕野狐赵州来鬭富东壁挂葫芦
义从亲处断贫向富边休腰缠十万贯骑鹤上扬州
甘贽设白粥南泉费盐醋彼此落便宜至今断来路
镬汤无冷地黄河辊底流金刚难插觜脑后挂灯毬
昨夜发新雷毒蛇离窟穴居常口不开蹋着迸鲜血
解劈当胸箭因何只半人爲从途路晓所以不全身
兴化逐克宾观音戴鬼面靴裏动指头未免傍人见
清波无透路转处少人知斫却月中桂清光付与谁
新妇快骑馿阿家引鞭走石笋夜抽条面南看北斗
直干解新箨低枝蔽旧丛芟繁留嫩绿引月更添风
溅石韵寒泉依稀言语处回头觉无人又上前溪去
山樵竹裏居略彴才堪渡落日澹平畴牛羊点寒暮
栖岩既下集宾天复上征八子似荀氏中当有慈明
释迦行中国设教周孔同吾知诸子弟不殊阙里中
潭水清见底老僧来唤鱼与渠同法食持鉢施斋余
谁将巾瓶来置此几席间不可唤木𣔻试往问沩山
山灵亦自喜尊者乃吾师得与鹫岭并不作虎头癡
飞廉日扫除预知尊者过不令有尘垢污此石盘陀
有风地鸣籁无风石抱云上人如宴坐不可堕声闻
溅沫响空谷分流清法筵元因卓锡地今爲洗鉢泉
偶来俯沧波遥见生白苹望望不得上笑彼涉江人
徘徊立泉上谁敢酌寒清莫解金凿落且听玉琮琤
皎皎石上月飕飕松下风清绝谁领会倚杖送飞鸿
松道须雨洒山扉遣风开尘念自起灭至人无去来
崖阴日惨惨石润露漙漙何似蓝田下高并玉山寒
萧然一丛竹何当举似人不可妄认此青青爲法身
奇峯如立笋太阴生古苔谁能此出入咄咄金石开
卷书置案上默坐初不看侍者空堵立湛然惟壁观
智者有所说后生谁究明韦编具此眼时止复时行
官失学四夷寂寥洙泗滨至此每再拜西方有圣人
蜀士相与语故家谁得如千年令威宅一纸伏波书
清澜深几许夏潦冬即空定非蛟龙宅徒爲螺蚌宫
杲杲东出日万方被照临鸜鹆不逾济草木有常心
举扇谢风伯排闼有清音不可遣尘污但当开我襟
杂树畧就列清晨时涉园逢幽付鼻咏怀新劳目存
屏幛尽通彻萧然尘土空不畏赵盾日知有楚王风
天地有万籁中存韶濩音斯文未尝废但见古犹今
方牀客常满岂止两三人谁可负之走长留采白苹
清阴夏可玩秀色春可餐桃李事且置四时各有观
临池可手览何似湘水中冥冥望北渚木末有芙蓉
山川未爲远在此轩楯中我觉千岁近民今三代同
白尽汀苹老黄雕岸草秋西风正萧瑟何处不堪愁
秋色丹枫畔愁心白雁边东来又相失更拟待明年
问讯溪头树如何殊未春亦应心老大不逐世陈新
不见罘罳阙于今已十春素衣不忍弃爲有洛阳尘
策筇山下路未省尽幽寻回首见桑柘始知墟落深
暗雨落漫漫山中五月寒大江浑不觉溪壑有惊湍
抱琴历高峰拂石就晚阴空山对摇落怀哉千古心
野鸟春布谷阶虫秋络丝呶呶空过耳终不救寒饥
十方同聚会箇箇学无爲此是选佛场心空及第归
直上云峰表云间谒洞天自惭无善政来此乞丰年
便是犹陪句如何已涉言须知言句外声色不相干
前箭射人可后箭射人深钟先生没后此道少知音
临济惯白拈普化惯掣颠一场好笑具后世作三玄
树在溪无影禽来鹘未知爱花留润与避日卷阴移
猎猎风欹袖垂垂雨打船最怜荷似屋不障水如天
溪头断续雨松下送迎僧世境不到处心融意自澄
久困尘埃夢暂随香火缘栖鸦急残照我亦踏归船
今我非故我行禅坐亦禅送风当八面一鉢老三川
水面数千里頼公托此身如何阻恶滩与我爲参辰
我实假衆力送君游蛮荆滩危不可前徒有济川名
公非不通险任重载者浅此去荷责轻又得先归便
此去责虽轻恐爲商贾资细瓷枉压我使我成徇私
承露珠微微弄态金浅浅秋风一披拂清意忽作远
山空花更幽日透香自永只欠欹月梅同汝弄疎影
甲观吾何事丁年岁又周霜余一尊在梅过百花羞
嘉陵从东来水上山突兀松竹相蔽亏烟霞互明灭
元来无缝罅触着便光辉既是千金宝何须弹雀儿
黄昏鸡报晓半夜日头明惊起雪狮子瞠开红眼睛
未是他乡客思家已断魂明朝春色好宿处近花村
已作一宿客渐爲千里人吾亲白云下回首一沾巾
忆昔逢重九登临不惮遥弟兄同把酒行乐兴飘飘
去岁重九日吾亲窀穸期东篱自黄菊泪眼可曾知
此日黄花酒深期酌弟兄谁知有离别西望不胜情
我有茱萸沜遥同辋川底登高少一人又是王家弟
嘉节苦难遇故山随俗登未能如郑谷一榻对高僧
白石登山客新诗句必豪宁容杜陵老独步玉山高
我思雁荡游欲与雁行去羽翼本天生谁令分两处
乐事苦无多良辰岂长见明年缀席时要使茱萸徧
庭前有晚菊青蘂未堪插开日即重阳归来酒同呷
载酒觞黄菊登山臂紫茱重修汝南事灾厄自今无
老去悲秋甚兴来聊自娱明年知健否子细看茱萸
穷途嗟我衰中岁伤儿夭兄弟止三人尊前岂宜少
嗅菊谩劳三赐安得萸一聊分故园枝不负重阳日
节物岂不好吾家何太贪一尊聊尔寄重意媿先人
像貌崇贤圣名言训子孙日亲师与友力学探渊源
不饮红裙酒只将文字论江东渭北客日日对芳尊
主人端不俗景物亦相宜手种轩前桂联芳共几枝
剡溪藴秀异久鬰少陵诗今向轩前看人如晋宋时
安道家何处溪山深更深扁舟不惮远得得访同襟
金玉本非富诗书元不贫平生无尽用学问在吾身
功名就烜赫遗训可能忘待献明光赋蜚声满四方
独学恐孤陋要须亲友朋虚斋集群彥共对短灯檠
好似东山谢满庭芝与兰义方能不倦擢秀固非难
忆昔杜陵老恨无千万间君能恢大义吾党悉欢顔
一室虽方丈游从必舜徒芬馨不自觉身化与之俱
堂上论文客异时还索居池中鲤鱼足好寄别来书
今古几池馆人人栽牡丹主翁兼种德要与子孙看
已过花王候才闻近侍香来游禁酒地免作退之狂
岩桂何时种遥闻月窟香君家似燕窦会见五枝芳
园林尽摇落氷雪独相宜预报春消息花中第一枝
日烘香倍远雨浥韵尤清谁把玉钱比恐花羞此名
桃李莫相妬天姿元不同犹余雪霜态未肯十分红
欲与春争媚嫣然一笑芳雨中如有恨疑是爲无香
曾入江南夢故宜名瑞香何人好谈论雅目误更张
不恨开时晚自知能傲霜慎毋同琐细采撷上君堂
非蜡复非梅梅将蜡染腮游蜂见还讶疑自蜜中来
客馆逢重午石榴花正芳吾庐开亦好归去嚼天浆
禅友何时到远从毗舍园妙香通鼻观应悟佛根源
菊以黄爲正梅惟白最佳徒劳染千叶不似雪中花
在处飘红雨临窗照夕阳何时清禁裏一笑伴仙郎
岂有夭桃艷淡然群卉中全身是清白那肯媚春风
学得酴醾白更能相继芳金仙粲然笑鼻观不多香
十里西湖上红云照绿波何如吾凈友臭味不须多
秋色在何许蓼花含浅红客情禁不得归兴逐西风
有客看萱草终身悔远游向人空自绿无复解忘忧
苍梧巡不返斑竹至今存今日稽山下几枝忠孝痕
问讯东墙竹佳名今始知龙孙初迸日燕子却来时
潇洒西河种谁移向浙东青枝太纤细莫近楚王宫
珠帐临檐挂龙须满架抽也知堪酿酒不要博凉州
草木一般雨芭蕉声独多主人栽未足其奈客愁何
天上玉衡散结根泉石间要须生九节长爲驻红顔
禁殿安蚩尾骚人逐毕方何如栽此草有火自能妨
首夏盘池裏新荷点数圆主人行中选故爲作青钱
君有好山僻叠山亭院间不遮山外眼又得见真山
不比儿童戏埋盆作小池要令盆底水长满不倾欹
君富端不俗有钱长买书家藏三万轴不怕腹空虚
雅志在冲霄长思振羽毛风前怱相和声彻九天高
善鸣聊自适不愿遇知音深恐山阴妪误猜君子心
毛羽不多异浪于花得名深疑杜陵误黑白未分明
文采真爲累飞鸣不自由小池新水涨相对谩沉浮
千古剡溪水无穷名利舟闲乘雪中兴惟有一王猷
禹迹始壶口禹功终了溪余粮散幽谷归去锡玄圭
远水从台婺同归古嵊州巍亭压山顶千古挟双流
曾到龙宫寺拂尘观古碑何时无短李肉眼可能知
旷野冢累累子孙犹不知千年戴颙墓三字道旁碑
再入山中去烟霞锁翠微故乡遗宅在何日更来归
剡水照人碧剡山随眼青我来非雪兴惭上戴溪亭
泉自何时有得名从偃公谁能继张陆爲载水经中
预作休休计先开小小园杖藜成日涉得趣与心论
一合仅容膝闭门尘虑捐读书心已懒高卧腹便便
小径循园辟青青草色都主人犹未仕时得理荒芜
绕舍种修竹清风长满筵天姿本来凈不雨亦娟娟
九畹何人种光风泛国香林间今几许鼻观日扬扬
吾圃岂不富黄金无数钱谁云何用好霜裏白鲜鲜
人道此花贵岂宜顔巷栽春风情不世红紫一般开
十花称近客千叶重维扬世上无姚魏还他霸衆芳
北陆寒未半南枝春已回方于雪中种便向雪中开
本是一根出相期同化龙慎毋轻剪伐云路定相从
盛夏绿遮眼兹花红满堂自惭终日对岂是紫微郎
佛阁閲人久儒官涉世踈伽蓝真长者容我半年居
桑下不三宿阁中经半年青山满庭户虽好莫留连
灵运本狂客偶来莲社游钟鱼听已厌归去故园休
吾门非北海安得客满坐有亭名率饮邻里日相过
苍头稍知耕赤脚颇能酿有田俱种秫我日坐亭上
幽亭阔方丈修竹种千百有时人不来影月爲吾客
富贵有天命安贫士之常聊爲真率饮未用利名忙
老去识交情兴来怀酒伴山林车马稀风月壶觞满
文举客满坐渊明酒盈尊虽无古高躅妙意亦常存
文字粗能饮圣贤时复中林间十二子宾主自清风
富饮不解文翁意非在酒三杯聊遣兴一醉岂缘口
我游醉乡中常在软饱后谁修醉乡记添我姓名不
吾家数兄弟薄有古人风生计何曾足酒杯无日空
我性野而率山林谩求安有酒固可乐无酒亦自宽
亭上可率饮林间宜率吟每于诗酒裏寓我率然心
结交虽不泛绝物亦何曾莫问亲踈客过门无不应
交游聚散中身世浮沉裏观书悟昨非把酒知今是
有酒或无客有客或无酒何时此亭中客酒两常有
是非何足论时酒谩消遣但把无它肠聊爲在家善
灯火散交游园林寄幽兴万事付无心随缘不求胜
心向静中求身宜闲处着合已号便便亭宜名莫莫
吾家老兄弟杖屦日相过对酒欢无限论诗味更多
有口但饮酒无悰亦作诗它年宦南北还忆在家时
昔年度兹岭回首念慈亲如今望云处惟有泪沾巾
梵舍十八所道场皆矩罗兹独号罗汉想应无漏多
雁荡屡经眼箇中方再游何时脱尘鞅来此饱清幽
故乡从此去借问几时还先自思兄弟那堪宿雁山
飞雪送残腊带花迎早春西畴农事及媿是不耕人
秋去菊方好天寒花自香深怀傲霜意那肯媚重阳
菊晚不害好固宜登我堂书生自头白奚用泣馨香
枉道贵何益正涂穷亦荣谁辞谈义命试问小君平
子尚乃如许壮年坟已荒我来亲种柏含泪待苍苍
梅花照归眼春色戒行装君命不俟驾安敢怀故乡
祀罢灯花喜山游晓色新江头送归客我亦是行人
去国怀明主离群念旧游翻令到家夢终夜绕瀛洲
相见惟言去吾今去已成着鞭先几日不及送君行
棹弭龙门下诚驰天阙边平生畎亩意祝圣更惓惓
绿水客星濑薰风婺女溪来寻处士隠归向斗中栖
先人植双桂馨德满吾庐不老儿孙长联芳合似渠
我岂规彭泽兹篱偶在东悠然见山处仍向菊花丛
去国常忧国还家未有家君恩报无所含媿出京华
弭棹祠堂下一天星斗明客星寻不见影浸钓滩清
石洞几时辟石门长不扃贪看一派水三载两回经
谁把银河水直从天半倾好流人世去一洗四维清
洒扫学者事陈蕃胡不然要令天下凈端自室中先
扫地眼尘凈焚香心境清案头时一炷邪虑不应生
入政惭无学还家更读书翻同小儿辈相共惜居诸
秋兴最难遣诗怀如乱云虽无少陵笔一饭不忘君
我意岂在酒衔杯聊乐天客来同一醉客去独高眠
滥与金华讲赐沾龙凤团却归林下饮更媿是粗官
光景老尤惜忍销枰弈间娱宾欠丝竹一局战清闲
秋日更可畏所宜惟暴书反身还自笑均是蠹书鱼
园小日思涉山高时欲登老来疲脚力兴至策枯藤
山中久不雨汲水欲何从一夜井泉达灵鳗恐是龙
花木正憔悴秋阳那更骄驱童绠深井聊助化工浇
还舍八十日三逢明月圆停杯试一问归去定何年
既晚开何益采之聊泛觞书生自头白奚用泣馨香
可正宜频覽无尘亦自磨少陵今老矣功业欲如何
旱久井垂涸汲多泉更浑浚教泥凈尽何患不逢原
四友共文房蒲君最异常研磨发文采好去奉仇香
岁宜乡里守杯共弟兄衔明日人相问行年五十三
恺悌周君子循良汉守臣如今坐堂上端是政平人
不是因三秀名堂意自深要居森戟地毋忘采芝心
昔日栽花者官移花未开旧花今岂在犹说范公栽
会得名轩意公余坐片时退思何及矣未退早须思
犹起才难叹同时九乱臣鄱阳千载守贤岂许多人
谁品鄱阳守四人贤不知如何尧舜世能使野无遗
有泽宜观水无檐不见山鄱君千里国俯仰一亭间
孤鹜同飞处澄江共赋时晚来亭上看真是谢公诗
高架添风韵芳醪共姓名苏州凝燕寝疑是此香清
昔日风流守公余种百花春风不检点红紫落谁家
郭外山横阁江边水照楼粗官无暇日何以得消忧
亭废名犹在春来花自芳犹余蜀中锦爱惜比甘棠
遥与齐侯会江人故国存夷吾嗟不见北望是中原
庐阜双林寺炉峯几瓣香日烘烟袅紫敬爲白公堂
石散山形在池干水意存游心山水外至乐不容言
游徧庐山寺兹山亦自佳数宵缘石耳一饭爲天华
江上秋风起鲈莼正忆家舟行良不恶日啖小鱼虾
高柳何人舍孤灯此夜舟遥从白帝去少爲紫微留
魏阙回头远夔门去路长万年天子寿一瓣福田香
小院藏修竹柴门傍曲江系舟杨柳岸诗句落僧窗
水不经三峡山犹过九盘数家修竹裏堪入画图看
巫峡逢生日夔州见立春行年五十五羞作戴花人
长江何处水明月几州天月与江无约相逢是偶然
湛湛下修竹味如饴蜜甘人言此爲瑞无德可能堪
帘卷见山近窗开竹香香讼庭公事少静坐纳微凉
圣主有美化丁宁戒守臣毋令挂墙壁宣以及吾民
昔日循良吏狱空无怨声刑清本无术心地要先清
兹地有神宇人人来荐羞神虽能介福福亦自须求
川峡天下险几人持节过好来平处弭莫起险中波
夔府皇华地乘轺都几人谁如二使者实惠活斯民
刀笠烧畲俗舟航撇旋乡五经谁教子儒术破天荒
西接卿云里东连屈宋乡好风吹峡水尽作鲁芹香
相与勿言利要令通有无家家香一瓣心慕舜之徒
世仰钦宗圣人知太母贤千秋龙已化香火蜀江边
谁道夔门陋兹坊号庆丰守臣忧国愿端似杜陵翁
前山名胜己夔子有嘉宾舘辟自予始媿非贤主人
大江来自蜀衆水共朝东我欲扁舟去问津从此通
官费接筒竹民蠲沽水钱丁宁后来者莫负义名泉
分鼎江山在受遗宫阙荒风云时惨淡疑会旧明良
月窟何人到向来标榜新如今折桂者不止一坊人
二疏归去后林下少休官圣代夔门裏一枝栖故鸾
郡城深僻处车马罕经过中有人多少人和风自和
昔日贤太守堂前零露甘我来无善政露下亦何堪
书读万卷破少陵观国初登堂吾有媿头白腹空虚
昔日曾夔州兹堂见三白爲瑞不嫌多年丰最宜麦
谁鎸堂上石光艷少陵章莫作诗人看斯文似子长
风俗无难易治之端在人古夔尤易治风俗本来淳
官舍谁爲友青青只此君细香来燕寝奚用炷炉熏
占得高明地长闻燕寝香江流匹练白竹日万金黄
形胜据天险金汤无以过英雄多失守制胜在人和
仁者果何似宜于射也观穿杨不在手心地要须端
勿谓江湖远长如天日临事君何敢隠中外一般心
分得天池水跳成月峡珠一清夔子国炎瘴自今无
穴土谁爲洞温凉欲自私人间有寒暑坐此岂容知
深山夔子国古柏静晖楼柯叶今如许相看几故侯
谁种楼前荔周天几岁星子随心地赤叶到岁寒心
郡斋谁种竹绿荫未多浓我欲添清閟殷勤护箨龙
白帝谁云陋黄柑亦自香一株三百颗风味自吾乡
重阳无数日风雨登临缓会见天气佳黄花挿须满
老对黄花节遥临白帝城空斋听萧瑟点点是乡情
江山悲木落身世叹飘蓬未会登山客先吹堕帽风
巫峡有雄风菊天多细雨知我欲登高先期洗尘土
竹叶悲杜陵秋云吟柳恽家乡雁荡遥节物龙山近
灰飞季秋管云暗巫山峯我欲廓氛曀试呼黎与重
节近愁阴雨云披见太阳殷勤呼酒伴烂熳醉秋光
檐日照我几竹风清我襟官身心处士官舍趣山林
管城人已老后辈颇相侵问汝中书否犹言欲尽心
大夫楚忠臣哀哉以谗逐遗庙大江濆醒清今古独
将军头可断讵肯以城降斯可爲忠矣至今名此邦
卧龙起南阳不爲鼎一足托名蜀丞相相汉非相蜀
子美稷禼志空抱竟无用夔州三百篇高配风雅颂
敬舆避谗谤闭门不着书活人集名方炳然仁谊余
韦侯守盛山赋诗十二首能以尧事君遂令诗不朽
赋咏穷三峡乐天在忠州苟不以直道亦如元与刘
柳公本书生忠勇着岳鄂盛山戮奸吏余威震夷落
莱公经济业志在巴东诗斯人不复见亭上秋风悲
子方筮仕初牛刀割鱼复一朝峩廌冠风采百僚肃
述志哀正则陈词讽灵修读君九辨章悲楚非悲秋
杰人掾夔子相业光开元故宅半赤甲荒凉今不存
罢相避同列衔杯乐圣人那知偃月堂中有丞相瞋
公在忠州日人高长者风忮心无后段宁媿賛皇公
谁坐綉衣石曾落金吾胆不戮拥靴人至今有余憾
轲汲诚明学弟兄传以心易微于九师闭门自鈎深
豫章官逸远直笔非谤史天遣来黔涪诗鸣配子美
老去最惜别同僚情更钟三杯古峯驿添我别情浓
燕子归期近吾今亦得归乌栖一枝稳何必更高飞
十二巫峯下明妃生处村至今粗丑女灼面亦成痕
兵忿虽云败君臣义有余石门能脱急风义亦堪书
我醉亦如衆亭慙登独醒惟知慕清节首爲绘仪形
钓利钓名者纷纷三峡中何人化爲石又作钓鱼翁
风避乌沙镇心怀白帝城峡中险已过江上浪宜平
燕公郡事暇诗兴满沧波粉饰开元治江山爲助多
来往成何事霜毛满鬓多洋洋大江水东去欲如何
舟过嘉鱼县买鱼人道无青山不堪煮弹铗看铜符
沌水从兹入中藏寂寞乡相逢如故旧爲我济归航
归从三峡水重见百人矶山色只如旧挽舟人已非
云锁吕公洞月明黄鹤楼抱关非故卒谁见羽衣游
江上风波恶江中洲渚多回头三峡远转盼七矶过
此地水如峡有山名马当犹疑是灧滪更合戒舟航
七月下三巴孤舟近九华魂犹惊灧滪石更见那查
蝉噪景如夏鸟鸣山似春数声云外过却是雁来宾
小驿数椽屋夜深风雨中邻家有鷄犬不是汉新丰
苦雨冷朱夏小舟眠富春余生今可乐归作太平人
钓濑云山外岩花瀑布边却疑方处士诗思涌成泉
偶上千峯榭遥思八阵台去年重午日僚友共衔杯
偶上千峯榭因思小范公桐庐萧洒处尽在十诗中
偶上千峯榭遥思六客堂前时赋诗处烟水路茫茫
偶上千峯榭当时恨不来使君留过客高处酌金罍
弭棹宿溪亭全家夢寐惊明朝速解榄莫待浊流平
风水雨俱逆舟行何太稽安心出三峡破胆上双溪
扇题归去来客遇潘渊明举扇谢佳客归耕吾已成
凤鸟久不至胡爲于此藏德辉如可覽应不恋高岗
甑屿饱曾见饭溪名始闻老怀如子美到处不忘君
门拥千峯翠溪无一点尘松风清入耳山月白随人
我亦欲真隠区区愧此身山林与城市何处隠非真
门外峯如枕宜眠清凈身禅僧自面壁谁是枕峯人
饭罢怱怱别劳生可奈何不能留一宿有愧此峯多
伤哉无复见老矣不成偕牢落凝香地同谁话此怀
相勉惟清白囊如四壁空难忘将绝语劝我莫言穷
谁把名鹰爪天然状不殊无心事搏击中有鸟相呼
草有长生者无根叶自抽秦皇不知此误向海山求
南国有乔木老非梁栋材清阴可以覆亦足报栽培
生日今重见细君嗟不回竟孤偕老愿忍看旧时梅
去岁一杯酒遽然生死分儿孙爲寿地恸哭不堪闻
郡舍拥炉坐烛开连夜花主人无喜事应是报还家
人间正炎热云榭独清凉如欲慰黎庶诸君宜奉扬
老病欲纳禄君恩许奉祠已爲三径计误辱广文诗
不谓一子墨忽成三客卿君家好兄弟鼎立并驰名
好去文房宝坚刚宜自持吾家藏有尽黄子翫无时
武城民事暇着述似虞卿手握陈玄辈磨成不朽名
人生几丸墨老病厌操持好与贤明宰研磨共救时
洗尽夭夭色泠然衆卉中却将千叶雪全胜几枝红
佳节逢吹帽黄金染菊丛渊明何处饮三径冷香中
千叶扬州种春深霸衆芳无言诮君子窈窕有温香
蝶采花成蜡还将腊染花一经坡谷眼名字压群葩
淡客逢寒食村烟烂漫芳谪仙天上去白雪世间香
风枝张羽盖露脸污何郎收拾归醽醁芳姿韵更香
真是花中瑞本朝名始闻江南一夢后天下遇清芬
雨裏含愁态枝头缀玉英爲花更雅目变乱药中名
不到能仁久欣闻赐额还浮云已过眼依旧好青山
泸戎瘴疠窟闽粤山水乡如何产此物烂然照炎荒
归计堕何许出溪仍溯流夢回牛溉路行到马湖秋
孤舟未晚泊烟火傍人家小市常忧虎空城不见花
山花有空相江月多清晖野意写不尽微吟浩忘归
欲作银河落支筇仰面看会须雷电散已觉逼人寒
峭绝崩云处泓澄忽此逢宁知一勺水清润入千峰
暝色苍然至浮烟漫不分小留岩窦底爲伴宿檐云
淅沥排炎暑潺湲弄晚晴不知来远近常作对床声
盛世须材杰高名动圣明一麾淮海去青旆拥千兵
别兄今几时邦人指难弟莫诵海沂康两冯如鲁卫
公材如武库剑槊方森森亦复擅风流坐继正始音
诗成啸诺余谋出壶觞暇却整进贤冠麒麟要图画
公家西州烈武事冠方册祖孙世有人要足门三戟
平生功名心不肯事酣宴向来话淮南山川眼中见
楚国尚勇力秉羽而甘寝虽无倒载名胜饮怀安鸩
疆事须长算朝家得实能坐来酬万务心地自虚凝
复旦风云合丹心日月明江神回朗照霁色向来清
壶矢新油幕春芜旧战场候亭闲夜柝归袖着天香
自聳干霄势应怜望岁心试将肤寸泽来作济时霖
暗绿团团树浮苍浅浅山不须吟些些幽韵已班班
庭前柏树子一二三四五窦八布衫穿禾山解打鼓
塞北千人帐江南万斛船菩提窝裏坐总谓是虚传
解语非干舌能言不在声非声非舌用还家罢问程
不放溪东西随分纳些儿冷暖只自知分明说向谁
掣开金殿锁撞碎玉楼钟贪程未归客徒自觅行踪
乞儿拾得锡暗地空宝惜撞着明眼人一文也不直
南北山相对东西有路分不经场阵裏争见李将军
仲秋八月旦庭户入新凉不露风骨句愁人知夜长
度岭汗如濯渴尘生客心清泉随念应乞与涤烦襟
落日矫乌云疾风豗白浪雨声西南来势剧万马壮
滩头鸣榔去偃仰醉霜月意倦早归来风波渺愁绝
南窗聊寄傲北牖有凉风岩洞幽深处结茅容老翁
郡境水多沸陈村泉类汤人情尚冰炭地脉亦炎凉
惟不识泥土堆根抱玉泉虽离岩谷伴也则翠千年
水从东塔来却打西涧过八万四千偈爲我细说破
困来石上眠夢绕泉石闲山鬼按玉徽山灵铿佩环
芭蕉我所爱明洁而中虚禅房富灵根颇似人清臞
闲步游南陌惟便野兴多傍花看蝶舞近柳听莺歌
师子体无二拈花应笑时然灯从此焰不断至今辉
谁易阿谁难多闻不透关忽解空无我内海更藏山
无事商那和翛然了义多是法不可说转念摩噜陀
优波耶鞠多三昧力降魔法传香种子意气尚周罗
提多迦初生光超日月灯山顶泉迸涌此路少人行
大士弥遮迦忆昔阿私陀邪正通一道无法不调和
脇本号难生泥牛入海耕随机千万转无上亦无行
咄哉瞿昙氏唯富那夜奢不拘有无种遍地法莲华
迦毗摩罗师外道成正真了斯第一义非故亦非新
龙树非形相独现圆月体说法如虚空非舌谈真理
过去娑婆树如是罗睺罗师子同坐食付般若摩诃
庄严圣王子僧迦号难提弃国避世荣便入三摩底
降生月氏国名鸠摩罗多宿乘尊者记不二阿弥陀
闍夜多因地昔爲自在天一契无作性大用得言前
婆修盘头尊曾礼大光明以杖画佛面悔过复天真
国名常自在王子摩拿罗化鹤成菩萨动止涌禅河
真师子法身究竟无头尾赚当盲眼人华空疑不是
德胜王太子号不如密多指山还梵志魔群不奈何
般若多罗法非广亦非狭翠竹与黄华长松并短柏
精通无说说本地亦无生无生花满地本传无尽灯
空色无边际离垢摩尼圆能依实相用助发有龙天
有无俱不到生灭岂相干得者随机应未达莫颟顸
迷悟本同光信时无隐藏幻空如夢体三昧觉华王
达磨非爲后瞿昙未是先当来无量劫懒翁得自然
舍卫多精舍常光非昼夜波斯拥出世摩尼不知价
只园境最幽太子施功周本心无住着显法有来由
圣凡同遣日尽讲波罗蜜□唯解空知更不劳心力
法会起因出平地起波流含灵同佛性忙忙不肯休
食乞王城罢说箇无生话是法皆平□本自无高下
斋余衣鉢收心外更无求法王灌顶子离相性优游
欲穷千里目野干浑狐族大家归去来莫道盆光覆
更上一层楼清风似饵鈎纤鳞吞不得莫怪钓竿头
善吉言初有乐欲闻初首不堕往来机中间无所有
慈尊护念因旷大劫相亲众生皆我子岂独出家人
菩提无相貌凡夫多变豹不落堕野狐不昧犹成罩
降伏在何人能言不能声解语非关舌廓然风月清
如是真如是无□不心地触目应菩提名标法身义
谛听须谛听要□灵山令迦叶以心闻达士宗禅定
一堂风冷澹翠竹笼轩槛夜静松声清蟾光凝湛湛
千古意分明万国贺升平昨夜泥牛吼今早木鸡鸣
欲说宗乘正不落凡兼圣有无俱不到截断邪师柄
宗乘正若何未了说誵讹要知三十棒赵州勘老婆
四生空鸟迹六道无见觅十二假因缘了幻元无识
三界蜃楼歌龙女念摩诃骊珠将献佛无垢越娑婆
诸法元非相示法明心量于一微尘中森罗及万象
无余任灭磨应不唱巴歌真如法界内无自也无他
富嫌千口少烦恼何时了地狱与天堂历历无人晓
贫恨一心多此心却老婆打破关南鼓和起德山歌
妙行无拘执三界非出入相对且无言巍巍独足立
诸尘勿易难那箇别归关可怜迷妄者横锡步云山
虚空无限量普光明殿量百千三昧门在一毛头上
福德绝遮栏生死不相关不住心布施越彼炼凡丹
月浸岩松冷唯此身心肯众生即佛性佛与众生等
霜凌溪竹寒云外叠峰峦谁人知此意独坐且深观
只闻风击响圆通销妄想旋汝倒闻机直下分斤两
知是几年竿细察早颟顸一声无孔笛寥寥天地宽
方明实见身见身非是身法身无所得非相本来人
如来非所说要解无说说将无闻爲闻方达西来诀
凡有即虚名恰似晓天云日高风一扫万里廓然明
赤水珠难隐无限人捞捃罔象性无求得了何凭准
华胥夢易惺尽属髑髅精却将夢说夢何日得超升
谁知席帽下今日犹疑怕独有裴相知鼻孔辽天跨
元是昔愁人昔愁元本真迷己爲物者沦却受辛勤
戒福修持众罕得无心用众生肉爲菜讲论喧天哄
于中正信希悟了始方知见闻如幻翳拈来总是机
善根经远劫一念还迦叶微笑领玄宗了本无交涉
取相便成非穷子不曾归宁自抛家业甘受野狐欺
椶林鸟共飞一道转光辉癡人随物转悟者发真机
青山无限好自是人颠倒四时勿变迁不着从人讨
犹道不如归归道不如如道本无象法无念契无爲
菩提无定法一体常周匝箇裏了无言圆成无缝塔
如来有说耶声闻未辨邪返成非谤罪却业云遮□
圣贤皆一道十方常浩浩当体即如来何须苦修造
优劣见千差迷绳谓是蛇一轮明皎洁光分几万家
朝菌荣非速一念无延促超过数量心智宝非荆玉
溟鲲运不赊大地一微沙更有九万里依旧入芦花
南泉中水草古锥更老倒放却鼻头绳四天无处讨
随处纳些些骑牛已到家堂前无影木雪夜忽开花
宝施三千界住相终成坏离相达无余此是空知解
难齐四句功五藴未曾空半夜作天晓不识日头红
徧观诸佛法不与群情杂声色外威仪透过魔军甲
皆出此经中无法不通同夜来得一夢今日又相逢
柳眼窥波绿岂是人彰目思量也大奇响应如虚空
桃腮笑日红蝴蝶趁游蜂好个归期意争似竺文公
不能延数日尽属天功力时节自推迁此性无拘执
开亦是春风未免一场空明明分五叶结果自然同
不与诸尘入雨洒何曾湿八风吹不动卓然独存立
方能预圣流常在更何求迥然超彼岸莫恋涯头舟
一来兼不返我道也担板超凡越圣时脑后方开眼
三昧共优游何处不风流见色心无二无二也休留
离欲心无苦药病皆拈却眼耳有观音岂用安手脚
兰那行自周空手把鉏头人从桥上过桥流水不流
牧童真可乐摘草吹画角撒手抚牛身鼻孔难摸索
归去倒骑牛干坤得自由知道江山阔圆成六不收
昔日然灯所见闻非我语方成授记因达道超今古
曾无一法侵心外更无心月冷空当午松寒露满襟
庄严诸佛土我道无门户清浄表庄严未达人多悮
清浄自生心心生三界沉若心生住相依旧入稠林
无住真难见见见非是见见不能及时头头随物现
非身大莫寻日落隔天阴露柱侵云汉井是丈三深
山云昨夜雨檐头滴滴举寒山拾得知双双爲伴侣
溪水晓来深片光万物新相识满天下知心能几人
四句难谈说修多罗指月□若复见时珍重了真歇
持经不自夸白玉本无瑕若还更道会碓觜却生花
施心超刹宝晴空日杲杲幽独迥无私至今漫百草
得福胜河沙这裏又勾加亦无所得故菩提萨埵耶
万物阵刍狗灵鉴无能守我尚不可得非我何可有
诸缘眼病花长安几万家露地白牛稳休夸鹿牛车
因游樵子径底事因缘定不唱葛藤歌打个直截令
误入葛洪家说尽天涯话尔我无自性常光徧天下
正教堪尊重一法共不共十八不共时灭却南柯夢
人天幸指迷初机但受持庵园无滴漏天晓始方知
修罗皆供养天人咸戴仰不离此经中念念来还往
塔庙比摩尼觉了不修持身中真舍利只恐自狐疑
随说功尤博何况精心觉□□无学人即是大圆觉
能持行不低天龙守护伊中涂生告别拔苦与耕犁
龙宫盈海藏金口亲宣唱字字不违贤个中绝名相
但是此筌蹄少室老狐癡九年面壁守梁王不透机
善现重伸请妙悟心清醒实扣此经名岂欲谈虚境
当何奉此经直千金□□诸佛从此出十地尚魂惊
金刚真般若默契非谈写教外别传人世间希得者
名字假宗乘宗乘岂立名得兔忘蹄去通方万里平
既剖尘中卷三千及大千□□□□□鼓众看喧天
休擎日下灯髑髅照路行一日皮相离零落撒荒坑
欲知亲切处必定无本据忽然言不会勘破面壁觑
庾岭问南能踏碓到三更谁知憨俗汉绍祖列传灯
慧命闻深义五体如山礼学海一时干心空方及第
忻悲泪湿巾忆昔枉精神今朝闻道矣夕死也甘心
金佛曾忍辱乐处岩庵宿忽睹歌利王将直拗作曲
支解不生嗔语默自忻忻深知无相貌木石表虚形
道大言无妄佛诚说非诳如是接群生生灭心说谤
心空行亦纯转不退机轮乡关无异路花发洞中春
千峰消积雪岩溜声清切回首睹梅开疑是梅花裂
万木自回春向道无故新劝君休取相拈起转光鳞
功德无边量不及如回向回向理不如妄想颠倒诳
持经力荷担忘机越圣凡深心奉尘刹古佛共同参
施身空造作欲求无上觉勤苦历僧只对面还失却
小法勿贪婪无二亦无三唯此一事实何用广言谈
室内交珍宝方悔初颠倒白日上云霄帝里风光好
门前废草庵平常不离方失却庵中主犹是雅郎当
信心才不逆心外非他觅一体更无余无余也不识
当处即瞿昙骨董两头担头长三尺二身着七斤衫
持诵心无辍不事闲言说夜夜礼观音水裏捞明月
爲人受困穷真金唤作铜弃之寻钝铁览外钁头空
信知先世业沦苦于尘劫今日受持经我相渐休歇
恶道自销镕因明智慧通久客还元舍不离旧家风
冰泮春池日野岸花狼借伤嗟今古人几个知恩力
花残晚壑风烟寺一声钟若能从此人直下悟心宗
君看莲出水万物安堪比居尘不染尘欲界行禅理
根在淤泥中花开丽日红洁精无玷污明月却相融
菩提真无我圆知见可可若言更不会丙丁来求火
当生如是心绝待本灵明迦叶门庭广直是不容针
众生非灭度说灭度成误真如法界中你我何门户
承佛记堪任情忘境自沉解吹无孔笛弹得没弦琴
沩山牛加字鼻孔皆相似牧人执杖看免惹闲公事
双林髻插簪实志共同参梁王宣命处一拍令通三
经行谁得见假相天真现不得志公时也是深秋扇
半夜老猿吟惊起木观音拶着虚空背相打到天明
国土河沙数广论无遮护穷闲一个人无裩又没袴
众生种性深安可类圆心妄迷尘数业三界自漂沉
直须全五眼私业无家产天地也不知莫怪渠侬懒
不可得三心圆光得一寻成就一切义无古亦无今
室内千灯晃佛有何形状如浄瑠璃中内现真金相
潭容万像沉识水悟心深堂堂空界月癡猿彻夜寻
落花随流水刘阮曾拈起吃了入桃源未是真如理
明月尚孤吟松风似海音海枯终见底人死不知心
福德元无实本光常湛寂圆明法界内杳廓无穷极
方云福德多多数尚誵讹法身超数量菩提萨婆诃
大千堆七宝不及黄头老刹刹等微尘当□日杲杲
法界是檀那人天福德魔力尽箭还坠依前入爱河
樵唱牵渔唱川陆无间障两个且无声佛在舌头上
田歌答郢歌露柱中心和田郢本自无露柱是什麽
不辞山路远要见唐朝面对面也不识谁知者方便
蹈雪也须过不是听巴歌□见本来人雪曲应难和
色相因缘离须明真智慧古镜复重磨照天更照地
头头见佛身元是本来人棒打不回头照灵非故新
如来言具足切莫外驰逐当体即无余曹溪留一宿
非相即能仁莫错认金轮行圆三十二慈悲普济人
荣辱空中响迷真逐妄想观其所由来尽属虚捞攘
山河镜上尘猕猴背苦辛参玄识得镜了了见方亲
烟村三月雨物物皆相许只欠自承当显露堂堂底
别是一家春岂俱日月轮诸法不相到闲身混白云
无说名真说唯有□迦叶无闻而闻闻四七当头别
真闻信不猜无去亦无来声闻无见解人天几万回
若言佛有说执指爲真月月指两俱迷昧修多罗□
即自谤如来何因得辩才和风三二月花发爲谁开
贝叶非文字决择世间事义理妙难通假立多门路
琅函训小孩得了笑咍咍欲求天外事须弃世间财
一条楖𣗖杖两头光晃晃打破须弥山挂在眉头上
南岳与天台皆入鼻孔内试问野狐精你作麽生会
佛得菩提法然灯默不答无法可得耶妙理还周匝
爲无所得耶穷理绝纤瑕不可得中得无碍亦无遮
信知如是是如是是非是真如无是非咄哉休瞌睡
如是□些些翠竹与黄花打鼓弄琵琶还我一会家
迦叶金襕外多少人不会应以色求我不妨沦劫背
相如玉片瑕翳眼有空花投机不施笏定动岂能差
只知闻信马髑髅徧天下是他无不知忙忙浑昼夜
不觉误随车迷己爲他家指南却作北妄意绕天涯
是法无高下纯一非昼夜无故亦无新非真亦非假
菩提元等平摩尼一颗明非色非非色了自本无名
我人消息尽忘躯失却命参方不遇人却乃成心病
善道自然生万里体中行慈悲兼惠施念念我无能
暖律潜消冻万国春风动柳上一声莺唤醒轮回夢
春池夜长萍浮生岂暂停解说千古事到老也无成
但知行好事好事不如无金刚元是铁秋至雁衔芦
莫要问前程何方不现成动用语默处不欠一微针
世界须弥主法身徧寰宇拄地复撑天切忌知人举
三千等大千佛化进程言恒河沙众义会底岂劳诠
皆爲七宝聚布施心所住人天小果因争得入佛位
广施布无边终不了心源于性无利益福尽果还偏
未抵如来智通明成大慧用处不换机隐显头头是
无爲福胜田顿觉如来禅阿鼻刹那灭八万及四千
海门风静夜满月辽天挂除非知不知实相凭谁话
天际月轮圆澄澄湛觉源无风休觅浪说甚老婆禅
调御无他念万行俱无欠只是老婆心三乘分顿渐
凡夫有我侬贪嗔百种凶佛说多方便令归此法中
群情非外物万莫生轻忽皆是自家心外心无余佛
不宰是真功色不异于空起时唯法起眼瞎耳兼聋
饭涌维摩鉢闻香即解脱后来香积人到被他轮拨
杯涵落广弓疑蛇病腹中一切着眼坏谁肯学真空
世间多少事千门并万户乞晴便得晴祈雨便应副
总在不言中一默绝狐踪若不是文殊维摩枉费工
法界全身量在一毫头上西天牛吃禾东土马腹胀
如来一念周无尽意风流丰干骑老虎沩山跨水牛
欲观调御体穷源须到底不堕有无空何处不是你
莫作转轮俦用识不劳修眼前鉴觉破华亭覆钓舟
色见终难见就裏明须现回头彻见时不离娘生面
声求不可求见迹不寻牛迹在牛还在不求何自休
临崖看浒眼浒即是你眼眼裏有真心真心非浒眼
特地一场愁角声吹画楼不因勉道者洎合一生休
趣向菩提道可道非常道无名天地先十方源浩浩
当无断灭心休将闻见寻一念无思体圆通妙智音
法身元具足东君无私曲有木便开花有笋便抽竹
境上绝追寻见境便生心踢倒浄瓶了沩山创佛林
芥纳须弥内万卷诗书在须弥纳芥子一字也不会
毛吞巨海深一顿饱忻忻曹溪一滴水犹尚带辛勤
驴鸣并犬吠皆标第一义幪头都不知一体包天地
何日不观音六窗一晃明十方俱击鼓一处一时鸣
法法知无我坐却圣凡个德山拄杖亲要打刘铁磨
心心忍最玄无中绝二边南山烧起火北山得翠烟
不应贪福德强接无生客闻声恰似聋见声非外色
随处示威权𣗖棘金刚圈世人吞得者万古入灯传
缘岸严陵钓半夜守天晓及至日头红未免随他照
平湖范蠡舡空恨万波前不观天上月徒捞水间天
古今人易老无异霜凋草本根依旧青不解寻元讨
片月下伊川岂是别人源若还识得水性海量无边
无所从来去法身非住处充满十方空言说非本据
方称调御师大愿力弘慈含灵皆一体灭度行无私
欲明三界主莫信邪师语说有有无时道在未相许
莫认四威仪行住坐卧知念念皆相应珍重任时宜
伯雪徒击目失钱遭罪辱安心毕竟空一念无延促
陶潜谩皱眉犹道得归迟争似庞居士心空及第归
一株庭际柏青青无变色不逐四时凋权指南标格
千古任风吹明月最相宜寒鸿云外叫此意有谁知
世界元无实空劫那安石空由迷妄生大智安无识
因缘本自虚六道浑如醉一翳满空花便落思量句
有爲皆幻夢无爲常不动可惜这圆光把与髑髅弄
贪着是凡夫不着是老卢老卢今古在迷背自涂糊
刹刹波摇影那箇明心镜大海一浮沤沤破方消醒
尘尘井觑驴莫怪目区区妄迷争瓦砾不识夜明珠
若能与麽解无买亦无卖问着不做声咄他云作怪
方得契如如倒骑三脚驴踏翻毗卢顶露出一文殊
真见实不见当台镜中面元是本来人不着求方便
真如实不如万法了无依钟中无鼓响不堕往来机
如来重举问不是等闲论众生习气深免堕三乘分
虑恐后来迷黄叶止孩啼依前不是息闲且伸眉□
法应如是解其余休捏怪六臂任三头一心无变坏
有解却成非犹未尽离微一体含法界无知无不知
洪钟浑铁铸悬楼插云势摇杵一击时此声振天地
鼓是两头皮禾山打不迷道吾闻举笏能有几人知
应化即非真高山水底行有情皆是妄无妄胜南能
有爲皆夢形颠倒执三生善财不费力百城一念登
如如皆合道休向外边讨大地作纤尘万里无茎草
七宝岂齐经福多不离心心心心是佛何处更堪寻
说时不取相相说却成诳不诳不谤时如如真金像
无相中爲人天鼓发音声汝等诸天人昔爲地狱身
易开终始口会理休分剖照镜失却头引惹波波走
难保岁寒心至道只如今知命愁难入无私祸不侵
释梵龙天众憍尸加敬重悟佛了无生悟与含灵共
钦闻如是经徧吉示知音天上及地下尽属法王心
同心咸信受万行俱圆就一道灌众生誓愿弘慈救
共喜免竛竮超越生死名将虚却作实以平报不平
绿绮霜前奏妙音无不透凡夫入耳通禅家爲有漏
焦琴月下听露柱却知音世人应不会侧耳立松阴
曲终人不见惟日面月面尽是龟毛布漫却琉璃殿
江上数峰青露出卷心经明明没个字向道只如今
建业萧梁子历劫宗心祖志公一会人显道腾今古
能执般若锋发信力难穷岂羡金轮位只乐佛心通
劈开三十二金点琉瑠器灿烂烁光辉谁解分明契
削去百千重字字括归宗达佛真知见不离此心中
义写非台镜廓照圆融浄当头底是谁不识方称定
心传静夜钟意在九霄中伫听钟声响爲人万劫穷
青山藏不得走杀参禅客拶破洛浦珠面前光烜赫
明月却相容独坐大雄峰三身与四智妙在一尘中
化身千百亿不得箇相识伤嗟今古人谁是知恩力
箇中须得意□□又生疑本不假修造识破现圆如
大秤秤不起小斗量不尽无量劫即今无不是心印
岩峦最高顶云气时蔚荟仿佛羣仙宅宫阙曜珠贝
成家得将军如越大夫蠡功成拂衣去智囊未叩底
内仗朝初退朝曦满翠屏砚池浑不冻端爲写兰亭
春花弄晴风昼帘垂永日公退卧黄紬放衙头懒出
斗牛不能神枭卢无好采碌碌甘抱关谁能媚时宰
二亭岿然立紫薇爲题顔朝晖射银鈎伟观压海山
讼牒如蜂房未易谈笑理却思买扁舟归钓荆溪水
我无割鸡刀乃当万家县飞蝗不入境感谢年谷贱
五斗虽甚微偃鼠饮满腹大书归来赋有味数过读
焚香坐清昼此心自如如我知拙催科考甘下下书
桐乡文章伯我欲执鞭从明堂选擎天云壑卧老松
寿亲发斑斑彩服老莱戏欲赋招隐诗小山念松桂
援琴鼓流水弦绝无知音爲语逐臭夫兰芷生深林
鸟语烟光裏人行草色中池边忽分散花下复相逢
积雨有余润游云无定阴燕飞华屋静莺啭碧窗深
时乖事转拙端居徒含情不似阶前草春来随意生
雨余寒气浅园林作春媚不知海棠花新来着花未
泉声如有语山色自忘形花觉青春半山将白昼阴
门有孙膑铺家存甘贽妻夜眠还早起谁悟复谁迷
卷帘新雨霁伏槛孤云没心赏信无同佳人眇天末
仙人张果老骑驴穿市过但闻归拨剌谁知是纸做
镜凹照人瘦镜凸照人肥不如打破镜还我旧面皮
昨夜月初明柴门犹未闭猫儿捉老鼠引得狗儿吠
半斤是八两八两是半斤不识耀州铁唤作出山银
爲人须爲彻杀人不见血德山与岩头万里一条铁
伴我行千里携君过万山未明心地印难透祖师关
狗子佛性无门上钉桃符邪魔并百怪一见便消除
人间几桃李漫漫化泥尘不恨收功晚新年第一春
饭颗从嘲瘦湘流独占清失身到东阁聊复对簪缨
未学回风舞初成拜月粧故令青女妬一夕月阶霜
急霰争璀璨仙摽不解寒汉家赵飞燕偏许雪中看
云澹江臯晚飞香到短蓬望穷浑不见恨满白苹风
袖寒倚修竹暗起着人香联影黄昏月亭亭上璧珰
虽无适俗韵亦有可怜香定自嫌朱粉翻成点点黄
堕蕊香犹嫩空枝影半横江湖无限思不独爲莼羹
投分前日欢怆别古人重相望一千里独许明月共
满酌青甆杯醉卧白石枕借予骊驹曲侑我河朔饮
暑涂劝加餐养成摩天翮中车宝带黄小队油幢碧
尘榻爲子下柴扉爲子开从今断还往一室长莓苔
来时金兰集去日风雨散别语慎勿忘短书寄泽畔
断岸竹如云翠色落寒濑艇子何处归应转烟林外
塘影抱林光樵风接溪浪最爱笋蕨时恰是河豚上
眼明双白鹭身稳一黄牛玉轡章台陌可怜供百忧
桥边路欲迷林外山犹见长歌扣牛角不读项羽传
霞珮缀仙班春风拥髻鬟应无世间夢怅望碧溪湾
朔风吹鬓影犹抱琵琶立胡儿在何许边头羽书急
积雾琐空岩寒飚振疏木游子勿言归山程太幽独
暝色兼荒远初分浦淑烟应知汉江珮月竹鬭娟娟
柱础昼生水云雷暮出山天时已秋杪气候尚春间
正觉纤絺便未容团扇闲儿童昧灾变赤体更欢顔
平野宽无际层云拨不开晓容收雨后凉意送秋来
山晚余红照林昏集众鸦泥深茭欲笋水满稻初花
村舍随山远沙寮傍岸还轻烟鱼复浦残雪手巾山
老朽归田久鸟纱白发新经纶天下事都属少年人
万里云归洞千山水向东玉炉香冷处烟散碧霞中
草深烟景重林茂夕阳微不雨花犹落无风絮自飞
小雨收溪北微云没舍西地暄鹦鹉鬭日暖鹧鸪啼
春风桃李容能得几时好谁怜涧底花自对春风老
可惜花无主分明枉过春谁怜桃李艷却属路行人
忽惊羁旅身已落富沙湾江海旧茅屋遥岑带潺湲
四大既分飞烟云任意归秋天霜夜月万里转光辉
谁在画楼西相逢语笑低到家春色晚花落鹧鸪啼
大地绝纤尘面南看北斗嫁鸡逐鸡飞嫁狗逐狗走
自有觅不得无端面发红翻身吃一𨈀两手摸虚空
一箭射双雕双雕随手落波摇岳阳城月满滕王阁
剃头头光生洗脚脚清爽脱衣上牀眠抓着通身痒
古帆未挂时后园驴吃草日短苦夜长行人须及早
睦州担板汉从来见一边浅深三尺水上下两重天
开口不见齿伸手不见掌夜半忽相逢葛藤长万丈
雨濯吴粧腻风催蜀锦裁自嫌生较晚不得聘寒梅
鸭壳非难致鲛胎业已成夜深宁觅睡相照月偏明
簿领久沉迷谁能不忍欺我来惭此石拈出问吾师
石罅来泉滴松风杂涧声天明有公事还忆此时清
万法俱一空忘筌亦忘字勿置齿牙间回观方寸地
夹日授五飞论功中兴主宛宛龙父尊兹山职霖雨
小室坐蒲团死灰念不作所以护明珠精修企先觉
山椒有龙湫清泉日夜流疏岩作方沼漱甘非外求
蟹眼候松风云腴挟霜月炉下岂常炎灰飞即烟灭
三十年中事鸾栖筑小亭寒声长新箨清閟拂疏棂
水转前时绿山浓远处青重来勤问讯此别记秋萤
蕉闻王子晋云卧夜吹笙控鹤冲天去松风千古声
几日陟云烟危峰懒着鞭聊将临别意爲我谢悠然
小孤宁有匹织女自无家浪比人间世增添白玉瑕
雄风波不动雌霓影空垂欲洗蒙泉谤须删蜀客诗
忽忽光阴转骎骎华发添迹陈三可叹心赏四难兼
黄卷漫穷年天梯欲上难闾阎听小子竞欲裂儒冠
叹息东坡老聪明误一生不须多识字捷径自横行
自昔爲门婿于今是邑尊秋毫无假借情话与谁论
芳洲编地志老蚌隐澄湾轩槛今清绝全胜合浦还
堤长交柳荫桥狭束荷香掩户回逋客凭栏狎漫郎
往日江梅发巾车数数来自今花索笑不复共衔杯
常棣春来减人如折脚铛倚栏思旧事老眼泪纵横
心随溪水清目逆岫云生不惮躧芳屐桥南鸥乞盟
潘舆随五采三釜古今荣兰玉盈阶砌追攀千佛名
花栽趁上春重趼疲双足何日对仙姿分题同刻烛
曲曲盘洲径苍崖路几层翠微深处坐闲话正留僧
清溪夹桃径玉洞万株春爲有双溪悞渔人休问津
小圃固日涉柴门常自关此心无一事应共白云闲
虎溪当日事此处可留踪相逢索一笑何必话中峰
香浓逾粉质碧腻素娥粧若使羊郎见仙姿应并芳
疏枝分异蕊孤干列鸳鸯应知爲赠远异样缀清装
绽玉闻欺雪含章妬绛纱不同桃李种粲煞赤城霞
篱菊初残后疏香忽傲霜一枝冲腊绽紫瑰列金房
未结金丸果先吐黄芽花却悞林和靖翻疑姚氏家
金茎岂受尘三秀已通神不竞铜池瑞逢兰肯卜邻
种秫无多子犹胜避俗翁尽将供酿具不复用青铜
美瑞山只管幽泉地脉通漱甘冰熨齿短绠走溪童
茸茸春草茁碧水涌方塘入夢无佳句看云忆对床
掩关麾俗子裂网禁畦丁台下鱼相贺溪边人独醒
桥横桑下涧望处极西郊有客同飞盖何人伴结茅
酒进鸬鹚杓花随翡翠盘岩边多怪石岩下有奔湍
风轻杯荡漾岸曲水逶迤遇坎亦可喜倒行羞接篱
乞得栟榈叶都将当屋茅青青夸药申可怕杜陵嘲
有水足浮醴宁拘秋与春共将诗拟古不必语惊人
醉袖起如舞翩然三岛仙约君爲石友伴我傲林泉
名高牛氏品地接燕儿窠有客图沉醉翻嫌石是魔
凿地肖风轮洗云吞月扇败墨起缁尘山阴劳北面
酒半兴方浓瓶空罍弗耻更看一筹输各尽三觥醉
雨过溪添绿横澜自在流水精帘欲卷何处着银钩
循除泉漱石改席酒分船到此须知止行前将坠渊
路转左画方水来斜中矩不解写黄庭倚筇看白羽
高坡势建瓴触石惊涛沸入耳转声清庐峡参差是
夹涧荣薝卜倚竹顔如玉溪鱼大上时临流香可掬
夕英色衰落小摘尚盈襟错会离骚意元无满地金
化工将末利改作寿潭花零露团佳色鹅黄自一家
溪光摇四壁瓦影落中流洗耳百闻寂清心千虑休
随波堪泛宅因壑遂藏舟坐稳无维楫任他风打头
支机何代石风截秋云根一叶下人境坐令台榭尊
于菟啸空山万窍寒风出堤防飞将军汉箭有神物
石是蜂窠变蜂来有处藏不须开户牖薜荔爲穿房
有竿不见纶无纶焉用饵终日坐钓矶旁人笑儿戏
濡毫求露柱堕履望奇书问讯缘溪柳新条可拂裾
春情百尺牵午影三眠过修眉漫成颦细腰谁类我
岸蓼花如糁残霞照晚汀不教资麴蘖留得隐鵁鶄
津头晚风急欹倒一丛芦宿雁逢清泚飞来作画图
春冯西浒窗夏卧西浒榻待月最宜秋探梅还度腊
非厌人间事不携西子游聊将去越意指此作扁舟
浮家今得计举棹疾于飞一笑儿童舞芳莲当妓围
圣得三峰藕刳爲一瓣莲着身犹不稳何用济长川
兴来飞画舸泛泛水中凫绿皱移歌扇红鲜迓酒壶
冬耕春复犁麦秀禾方插少放牧儿休莫教牛力乏
代耕荒幼学投老乐归田卤莽人之罪丰凶勿怨天
波涛送客帆松竹围僧舍野趣望中来西湖当减价
一丘封竹弟万石齿金昆收拾甲乙品庄严可款门
前身岂汲直枉尺天所难贤哉耐久朋结盟同岁寒
帝子登湘岸临风粉泪弹梨花多少雨点点透琅玕
拾青容色混着紫宠光偏幽径留风月行多履易穿
体方如就矩干直匪从绳杖有削圜厄提携先摸棱
怪奇存相法妍丑出天真此君无二貌正是葛天民
穹枝回凤尾健笋迸猫头安得真致此勿爲羣鼠羞
义居传九世瑞物记三荆何似同根竹春风一死生
蕲产名天下含飔别样青中郎如一见应不数柯亭
美箭东南出成林地不悭禽胡如有将寄与定天山
餐霞吞沆瀣一吸千顷湖默坐更深省心尘今有无
倚楹歌橘颂巡圃款甘林更待商山老于斯朋盍簪
后皇权植物奴婢徧江干绣蹙一林橘高擎黄玉团
谓橘不盈握胜橙颛进皮香齑难共捣遮莫蟹螯持
朱襦千里变金弹一分增入口蜜相避怀归谁不能
罗包肌理细霜颗辅车香封殖贵濒水逾淮非我乡
已废蓼莪篇难荒常棣径步屐不思归共看花弄影
时时风报信处处雨催粧大赉一年景均输万斛香
绮席偏宜昼香霞独占春洛阳荆棘久谁是惜花人
名标溱洧赠根自广陵分所欠盘盂玉黄楼尽不群
无癖不誉儿有诗非责子丹桂几枝芳对之空颡泚
紫苞杨柳叶奇绝锦熏笼香气阗襟袖清尊爲汝空
自读文成赋经营巧作难涪翁真溢美何似鹤头丹
耻上舞裙带愿依九琳窗韶顔今换骨阿措便心降
肤莹过凝脂香浓远随步应有看花人入园心见妬
繁盛闽南粤潜藏霜雪天素云生宝髻剩馥借龙涎
自有嫣然态风前欲笑人涓涓朝泣露盎盎夜生春
逋客敢欺桂秋岩曾遣风古香吹一再如到广寒宫
破白便怀青纡朱旋着紫鼎鼎一春忙浮荣均夢蚁
圆整装花蘂周遭列饮仙琼英难上僭簇蝶不同年
流苏团小蝶伯仲聚仙花衮绣名非是瑶琨未足夸
鲜支形相小石罅解蟠根香凑芝兰室居便水月村
重英迷宿雨巧笑聘春风寿汝一巵酒勿嫌肌太红
十年三雁序接翅紫微垣花下哦前什难酬明主恩
未识春风面先闻乐府名洗粧侬出塞进艇客登瀛
青条散蛟螭素艷欺琼玖体薰尘外香骨醉壶中酒
品轧酴醾架名疑雾淞花□将□假借可但鄙金沙
平泉穷胜事南守送名花寓意惩多爱劳人召怨嗟
彤阙收红绶金门赐鞠衣若无纤刺罥一摘便须稀
岭外花无数分移颇历年破除猩血染舒卷蜀城笺
人来认海棠却讶枝条弱嫩蘂不胜春生怕东风恶
蜀艷停针久柔荑着意描五文萦色线百宝簇芳腰
冶叶拥香苞盈盈二月交相思意安在试去想花梢
纤莛小作罂瘦壳元无粟色丽品少双诗成看未足
四季花长发朝朝得细看绛英能受暑绿刺更禁寒
龙宫陈酒器金盏白银台欲结塤箎伴无逾绿萼梅
巧翦鲛绡碎深涂绛蜡匀残英枝上隐逾月逞鲜新
月娥新琢玉何夕忽遗簪斜插风鬟湿蟾宫底处寻
手捻雏莺羽鼻参香麝脐千忧何处散芳径酒争携
叶如薏苡长花比金灯白一簇蘂宫仙银灯臧与获
红英鬭日开暮落锦成堆不借西风力孤根委草莱
展叶柔桑沃装丛醉缬繁定应西域到略不耐轻寒
川陆有芙蓉名同物不同采江搴木句作麽误韩公
芳林秋冷落木末改黄裳可笑名虚忝何曾拒得霜
拂金铺细靥骑鹄堕新翎花小也倾日芒寒犹聚星
九苞滋雨露五采烛轩楹奉送归丹穴朝阳幸一鸣
未观金距鬭已怪左轮殷一夜风霜作垂头急挂冠
蘤红蜂好啮路细麝来眠若也栽幽处逾冬色不蔫
鹂庚翻柳去拾羽渍轻花战战枝如压无风势亦斜
细簇盘洲岸初惊合浦还娉婷邀十斛惜取买青山
抽蔓类牵牛含芳伍萱草上上不知休高柯厌缠绕
炉炽阴阳炭金钱满地流何人能点铁笑觅富民侯
灯焰既埋光幽蕤不露黄阿谁驴唤狗爲我问花王
体轻难受雨枝软不禁风全赖结蟠力能超造化功
月满临春阁云随张丽华隔江虽度曲破国不因花
天借凭依便云霄若可凌莫教风拔木却羡水飘萍
山深啼杜宇溅血染花心阆苑未归去不妨留鹤林
赞皇褒簇蝶京洛古来希一阵雄风起穿林粉翅飞
赤憎宾舍满雅称落花留纵使金钱好如何买断秋
尤物钟芳草虞兮柰若何动摇缘体弱非是感悲歌
露重宿妆凝地偏春睡足卜夜到横参却须高举烛
汉宫娇半额雅淡称花仙天与温柔态妆成取次妍
脉脉似崔徽朝朝长看地谁能解倒悬扶起云鬟坠
昂霄苍鬣五独立几寒暑不肯在鸡群自然羞哙伍
食芹知献君嗜芰不忘亲大节全忠孝劳心思古人
芡槃平羃水雁喙饱吞风剖蚌珠惊坐清谈拳屡空
主林时献供它壤昔移根秋后收梨栗倾奁得弄孙
园官来献孰万颗滴阶红绿李高名品须知论未公
虺蔓奋长须累累明月珠休传酿酒法万一误分符
魁然饤坐珍落刃雪分身酒渴思吞海加笾纵臾人
新鹅借顔色甘蜜添滋味忆得赏花时阑干带春泪
蒙润碧千颗迎曦红半颊阅古憩鹅池牵连青李踮
一任笋侵疆何防鞭碍道千户广侯封三家结村保
栋梁无一木眼底尽龙孙千亩清阴合出门人灌园
好手善和羹非才当抱瓮加点苜蓿盘丁宁及时种
万里随肤使分留三十年甘棠遗爱在一见一潸然
美体亚群花千罂倒储粟饮客醍醐浆可以代醽醁
珍物再三投英琼修永好以兹君子德不作众人报
硕果宣城得花肤易地无上楼要脚健不假瘦藤扶
结子卑枝繁成蹊长策舍饱杀驺侏儒谁牵果下马
满树鸠盘茶曾开胜锦花夺胎春薄相刻画搅诗家
长柯浑直上茂叶不横生缟夜心倾藿朝天荷美名
苇绡欹鼠穴翠质临螬井自破核不鉆通行冠可整
雪艷燕脂萼京都核远来游人初识面不作李花猜
倚槛课条桑作茧看成瓮我亦效吴蚕踏破愁清夢
植桑非一日斩伐良不忍亦欲后人知爱奇仍务本
分付司花女谁何六枳关少年轻薄子驱去勿教还
劲节旧捎云新添老大根何年居此里着处长儿孙
柞树何人种成林不乱行汉家全盛日宫殿对长杨
粲烂九张机交加五杂组蜂蝶胜于人东来又西去
老根呈冷艷鼎立傲刚风危坐曾台久衰顔得酒红
吭赤羽毛苍华亭雪羞比昂昂警露仙翻作辽东豕
呦呦忘野性掉尾草中眠寄语射生户深山空岁年
掷果心频喜攀条臂暗通有怀清远峡云断玉环空
缘流排劲草盈野鞠长芦烟树高低见如开平远图
立壁无蹊径纤尘不可留若知心匪石那复爲身谋
屏开山弄巧岩秀壑争流漫作剡中夢难寻雪夜舟
沧浪东入海神禹了天功谁解闻鸡舞来招击楫风
愚公移叠嶂神助到盘洲细问昭亭路今非风马牛
星稀天陨露山静谷生风万古云中月炎凉无异同
平昔慕文豹管窥才一斑谁言披宿雾吾欲老兹山
九仞基人力千峰夺地灵日长频拄颊雾暗可藏形
鲁詹尊岱岳楚望指江流地占山川胜小哉云夢游
羌庐腾爽气非雾拥楼居夜鹤能知我鹪鹩甚起予
长林劳屐齿植杖解冠衣觅句题青竹不知孤鹜飞
尺五蠙洲境绳枢每日开抱关无约束俗驾望风回
大鱼缓扬波小鱼轻触芰鱼乐我能知我来鱼不避
短蓬收辑濯栏楯占濠梁受得两三客更添垂钓郎
眼看莲叶巢藏六可论交但得沧洲趣何嫌蝘蜓嘲
心嫌大吞小不忍唤渔蓑皱月年年减潜渊渐渐多
往作清江使身遭七十鉆南溪今自在鱼鼈报平安
青髯千岁寿绿发九江希巢叶相渐染沙边曳水衣
花开常比两叶巧或盈千独步南风裏繁英媿在前
骈花先总角一体素同心可是鸳鸯瑞于飞幻碧浔
绿房韬紫的玉片踊重葩公论评优劣难私解语花
步有凌波袜掌爲承露盘尚嫌花片少千叶映朱栏
花黄秋欲半昔岁一番忙谬应魁三象深惭王氏堂
日日来无数周流足也疲安排憩策地准拟曲肱时
临清莫三叹对景非一欣缓踏溪南路怕惊鸥鹭群
冠距山雌比谁来断蜀机烂斑快众采似戏老莱衣
笼宽毛不损境熟意能驯自得寒江乐何忧采捕人
廛中饶菜把足以给盘餐不逐露葵去定遭修竹弹
寸地有别天斗牖无长物吾身容易安此膝不可屈
地战两蛮触气吞九云夢何以纳须弥是中甚空洞
世事一场夢山栖冬复春花边侣胡蝶不省宰官身
剖心青掌露蓬首紫髯垂花孕鱼堪馔枝重鸟不窥
竹叶木枝柯葱青光可鉴桃竹最名浮自知萧洒欠
清馥畏人知辞山便泣岐请将纫杂佩不去傍蛾眉
自笑桑榆景犹贪草木滋烟霞成痼疾良药岂能医
许仙初拔宅灵草迸香茅能使羊无血云何命在庖
叶细浑疑竹丛轻却象花果然能辟谷谁不护萌芽
菲菲芳袭予采采叶敷碧捐躯陆羽经钳口陈琳檄
爲爱草中香灵均咏药房行山踏蛇虺系肘有名方
塞耳可治聋下咽多去病九曝不辞劳蚤衰谙药性
覽尽辋川图击节茱萸沜九日秋子来黄花爲酒伴
天晴玉连蜷洞邃香吞吐趁逐牡丹时游人推不去
塞翁马论谷山房谷名竹千驷后无闻一竿清亦足
广野萤如织凉郊书好观借光须继晷莫遣案头干
得夜不韬藏飞星乱草塘都缘光影误无路出书囊
勿夸万钱食可畏五鼎烹采山逃后悔碧涧有芹羹
块破擎拳出盘行转眼空救荒非小补粉骨不言功
犯寒青匝野信手各盈襜不与草争长听教荼比甘
出羖瘗五皮获麟髠一角煮箦太憨生非关渠善谑
水穷云四起出岫本无心莫负苍生望须爲旱岁霖
行乐惜分阴或风雨有疾细数一年中户开能几日
经始得山居幽寻迹不疏自开溪上径花露泣前鱼
有圃无修竹其如借宅何宁忘三月味不厌此君多
筑榭芝山麓仍年再产芝欲求茹芝法已与赤松期
松钗藏曲径林浪积枯枝足了园炊用何须坏扊扅
半世别玉州夢忆仙人掌经丘获枪旗清思飘云上
霜栗大如拳皱开穰献熟借问嘉卉山何如白鸦谷
翦茅聊复尔步屟欲何之风卷三重去危檐雀护儿
分窠能择地识路自寻花不候谯门鼓群飞晚趁衙
意到非饶舌情亲易解颐或时铛脚坐不效剑头炊
榴艷对枯筇西来解后同折花羞鬓白未插已顔红
锦衾铺绿野山麝可曾眠蕙帐尘凝席花残鹤惘然
花涵百日红色到三秋重叶大好题诗丛卑难集凤
犀角透鱼龙石肌藴星斗亦有无情花枝头鱼贯柳
竹外霞爲幄花间锦作篱离宫多怨女吃吃竟亡隋
桃杏正酣酣光春当仲月吐艷既后时嘉名安可窃
经时久枯槁得水即青葱起死医无药返魂香有功
叶生新易旧岁寒凋独后不改四时柯贤言非圣耦
蘂碎叶伤多风韵弗娱目独抱绝尘香无心出幽谷
一气浃群芳漫山踯躅黄有谁相领略自解度春光
发生宁有种滋蔓妨人路不得十月霜扫除难尽去
北极璿杓转东朝绣户开吾皇宴长乐亲捧万年杯
绕殿猗兰紫浮觞寿柏青瑶池演春算倍受八千龄
晓箭催莲漏君王问寝时光风浮玉琯瑞霭映云旗
木铎扬宽诏云翘舞化风垂衣金殿裏圣德与天通
红日升旸谷青辉应嶰筩万方陶美化浑在泰和中
翠水冰融尽雕栊日上迟东风报花信先拂万年枝
沼荇微生绿宫梅暗度香五云凝紫禁一气转青阳
露沐千门柳风萦九畹兰会听鶑出谷行傍采桑坛
臯月乘天数慈闱奉母仪灵芝三万岁乐府有新词
柳映金铺丽菰黏玉俎香六宫随凤辇来献九霞觞
覆户双人艾浮樽九节蒲更闻天子孝瑞箑扇尧厨
赤伏题皇运朱明敞帝宸休符知有相此月是天申
祝网汤仁布垂裳舜德敷五兵浑不用安事赤灵符
日永三星正风薰万宇凉要知垂艾意期与庶民康
瑞霭浮龙鉴凉飔拂燕钗瑶钟献冰醴暑殿雪盈怀
绕臂长生缕无非柘馆丝还因袗絺綌深念葛覃诗
本是扶犁客随缘漫作官故山应念我薇蕨已阑干
浮云本无心人心逐云去更作归云堂云归竟何处
直指岭头路宁论几日回寻春有消息寄我一枝梅
圣德临尊极民心戴至仁喜逢重午节共祝万年春
雨旸皆应节和气满平畴欲识天顔喜农家麦有秋
永日虽祥鬰风生殿阁凉圣心非独乐均施徧多方
道大光今古功成付圣明超然羣物表但见四时行
漏转铜壶永风来玉殿清天申佳节近比屋尽欢声
外物虽无累诚心每在民薰风能解愠亦足助尧仁
火德方居夏端符帝运亨化工初不宰继照付重明
和乐天申节雍容物外身羣生蒙长养谁复识尧仁
水殿风来细槐庭日度迟圣心无外累动息自随时
周室兴王业尧图授圣人谁知皆内助功德古无伦
仁心均动植风化正邦家福庆方骈集灵符尚辟邪
心境俱清浄能令五月凉芬香随处有不待沐兰汤
中兴虽帝业内治本阴功天下供荣养方知福报崇
干坤皆数五日月正符同但仰重离照难名厚载功
宝殿名康寿皇心在祝延愿从重五日更閲万千年
铁爪玉龙鳞红冠不染尘五更才报晓惊动世间人
春雪正纷纷荒山昼掩门羡君筋力健策杖过前村
有物先天地无形本寂寥能爲万象主不逐四时凋
云开千嶂出木落一枝分相见又无事不来还忆君
因我得礼你穷源亲到底礼拜了烧香自倒还自起
诸佛不说说祖师不闻闻留下一转语千古镇干坤
今佛放光明助发实相义希有诸比丘是中难比况
利剑斩虚空万象鸣嚗嚗年年向斯辰令人倍发恶
秋江清浅时白鹭和烟岛良哉观世音全身入荒草
佛法无人说虽慧不能了去却上头关面南看北斗
心同虚空界示等虚空法证得虚空时无是无非法
吞却与吐却算来无处着要见滑稽人便是黄幡绰
释迦不说说迦叶不闻闻天河风浪静星斗位区分
斫却月中桂清光转更多狐狸俱屏迹狮子奋金毛
狗子无佛性杀人便偿命楚痛百千般因邪却打正
大海波涛阔千峰气象雄古今无间断南北路头通
屋裏贩扬州水深山更幽终年无客到明月自相投
智悟悟自心不在一切处回首时观瞻便是佛国土
有问冬来事京师出大黄贪他一粒粟失却半年粮
蒿莱自舆台松桂犹伯叔便合追孔林无庸号寒木
虬龙舞云端风雨来海上尚想堂中人诗成一回向
苦心有深思劲质无软语贤科废因公此事亘千古
种木已如此高贤有余思頼公酷似舅其谁羡牢之
郑虔骨已朽孔父天不遗他年从事贤手板空倒持
栋梁乃不取得地且深植妖娆紫薇花岁晚犹伴直
解榄山衔日移舟雨暗溪无情子规鸟夢断隔林啼
燕鸿望南飞春至还北去托食波浪中潇湘几回渡
游子思故乡天涯两相逢时平甘恤纬定交各涂穷
濯濯机中丝粲粲锦绣段自非同心人千金孰肯换
江湖多青山舟楫长往还山色难送客不如住山间
中宵棹讴发菰蒲翳明月月黑君忽行恐堕蛟龙窟
况此憔悴州居人仰煮卤煮卤数十年余者皆贫寠
五祖箇老翁从来多指注不是不知归忘却来时路
岂弟张夫子遗我径寸璧中有数箇字字字无人识
塞北平沙阔黄河衮底流征帆才及岸蛮狄一时收
平地摝鱼虾辽天射飞鹗跛脚老云门千错与万错
机前一句子用处不留情如撞幢子弩箭箭中红心
玉露垂青草金风动白苹一声寒雁叫唤起未惶人
月色照幽谷泉声落断崖水光山色裏一块烂枯柴
生是死之生死是生之死两路坦然平无彼亦无此
十方同聚会箇箇学无爲此是选佛场心空及第归
大机贵直截大用贵顿发纵有嚙镞机一锤须打杀
山国不栽桑抱布贸丝藏恩诏光明烛寒灯织室光
南山如佳人迥立未可亲而况得道者其间梅子真
当阳一句子平地步青云踏翻关棙处便是主家春
扬下采樵斧直入碓坊舂一脚踏到底黄梅信息通
秤锤搦出油闲言长语休腰缠十万贯骑鹤上扬州
清晓去采莲莲花带露鲜溪长须急桨不是趁前船
相随不觉远直到暮烟中恐嗔归得晚今日打头风
疾走建德国乃爲渊明先失脚坠榛莽刘伶扶我还
水花分堑弱山木抱云稠更宿招提境还同惠远游
孟氏求放心羲易戒迷复可叹声利场纷纷竞驰逐
踞坐鱼矶上无心同狎鸥敲针漫劳力故尔投直钩
山深成独往伐木声丁丁莫作烂柯客长年玩一枰
春蔬含绿滋荒畦自锄芟万事付一默维摩许同参
莘野乐尧舜谷口岂其乡自是不可掩区区非近名
莹心冽寒泉砥节介如石本无市朝念自与红尘隔
羲和鞭日驭发轫自旸谷道人耕寸田开窗纳余燠
所重一言契宁悬千里期他年风雨夜还意剧谈诗
蜡屐恣幽寻未能得其要登临一放目千峯供俎豆
萍梗天地间初不异万物可能发深省惟有一事实
群居有深益相视无余事此道存诸中了然见眸子
太白邀月饮只许老坡会汗漫赤壁游浩歌邈相对
周郎佳少年定霸在一战勉哉志士心分阴疾如电
古人有大志闻鷄非恶声信知酹月意与此同条生
明府命世才宇量特闳远爲名江上亭拈出句中眼
满林饱风霜千奴列亭下未许吴姬手借此长声价
花落飘碎琼果熟染黄蜡张君鼻观间莫着兰麝杂
孤吹人已远横笛处犹在清名欣有托奔云放天籁
山溜碧泓澄清甘归色味傥逢张又新应不落第二
寄语同参人切忌随他转若向句中寻相逢不识面
闲寻十九路坐断千万心运甓何爲者当知惜寸阴
金玉声清圆鸾凤势翔舞重是古人风勿效儿女语
摛辞气爲主盛气理或差大音等韶頀小巧同春葩
蜡屐发兴屡几爲春泥阻此行不作难霁色随步武
数峯碧巑岏乌君成道山仙游杳难问空锁白云闲
双蔓正排空云是玉真府采芝何许入忽此驾修羽
观宇藏山崦昔居火宅僧因缘有时节羽服奉香灯
翚飞新楼台像设旧金碧焚修人已老倚杖对山石
彩侍过丘林星行忽一周春晖今已矣涕泪不能收
幽栖寄山隈欣赏亦何有时许巢白云纷然入窗牖
英声久飞扬寰海共倾竚学者仰泰山苍生待霖雨
器识谁能及功名自有期一朝闻正论亲切在彤墀
献替先其大从容接每三但知言謇謇肯顾府潭潭
仗节朔庭回建议光明入尽得强敌情何人敢轻袭
僎升时许同孟马宁处后人特诵谦光我独知德厚
姓字本无双山林今见一动必合礼经心焉在王室
温旨再褒荣王人就咨谂早晚诏公归余波润群品
骨秀类天人神清若岩电寿与山岳齐造物兹可见
贱子甘藏拙无心学草玄自然多坎壈不是乐盘旋
阻陪称寿席想见醉芳樽嘉庆宜图画簪绅徧子孙
修绠何妨汲羸瓶不自任从渠清彻底伴我岁寒心
撇烈非爲鱼流行本处山白鸥正得意相逐过前湾
爱之能勿劳忠焉能勿诲彼有不受者善意翻成累
当仁贵不让见义忌无勇今人无魏颗勿望渠形夢
嬖人排孟子通国诮匡章内省倘不疚青蝇徒自忙
栽培护灵根夹道若车盖坐待八千岁俨立风雨外
往返数百里上下几重山仆仆利名客不知行路难
中坻出盘陀曲突非刻画仙翁碾玉尘盈瓯试春色
阴阳分二气钧播立万物泉脉或寒温初非择地出
太朴一已散人僞日滋彰持彼炎凉态指目爲温汤
匡庐发源初绝景迺如许尤幸远市朝不遭豪右取
怀哉经始心与世共游赏爲语往来人莫起骊山想
达石情忘倦移山志必通朝朝勤甓运井井策新功
玉象吞狮子泥牛上綉鞍御楼观射猎不是刈茆田
空手把锄头步行骑水牛凭兹陪睿算垂拱亿千秋
埽尽法中病生憎佛是尘堂堂一坚密春至百花新
秋江与秋月谁遣恰相和借我蓑衣着三人亦未多
皎皎映澄漪千寻没到时篙师轻转橹可惜碧琉璃
舍肉增长叹分甘助浅斟赠君椒柏酒慰我蓼莪心
乍脱惊涛恐犹爲曲木看昔人憎胜母吾亦畏长滩
莘野乐尧舜谷口岂真卿自是不可掩区区非近名
驱牛耕侧坡牛困人柰何我念田家苦东州苦更多
白浪高于屋风回熨踮平周郎呼不醒久立听江声
辞本春秋作聱翁策固长漫嗟褒贬迹孰继老汾阳
峩峩玉城山地势北龙冈是中産人物英杰常相望
枌梓交游尽灵光岿独存声名今绮皓公论自推尊
吾师自有庵何必从人借闻道架虚空大千同一舍
天地即吾庐胡爲号借居赵州无住着不用更还渠
飞叫入仙城千门夜未扃那知清禁裏却有野人听
盥面知新瘦看书觉近昏风霜不相贷老意与谁论
绚丽繁霞彩荧煌瑞锦堆夜深疑睡去日暖怕慵来
老丑慵看镜清狂爱作诗唱酬真得侣衰白亦相宜
露叶明朝彩云峯吐夕岚山中无限景诗力不相参
小雨湿红蕤轻飔动碧池东君送消息预作探春诗
山中境最静静极恐关情莫听流鶑语应怀求友声
一别三四日已怀千万情醒心亭下水先作夜吟声
境静约心兵无由起妄情拟将笙笛耳同听夜泉声
课仆斸桑窠从头尽种花莫教聂子见怪我不栽禾
种花真濩落曾不救号寒我自金芍药从渠黑牡丹
江山客思满云水稻田空日坞悬秋实霜林坠晚红
公馆当清夜移樽近北墉秋声连蟋蟀月色淡芙蓉
偶尔事修谒篮舆经近村田夫不避客袖手立衡门
霜降水自落春浓花欲迷道心因老进狂态逐时低
永日静无聊空庭散欝陶憩禽猜落果乳雀趁飞毛
种桃三百树随处有开花来年三二月便是武陵家
深山五六月犹自有鶑簧只满幽人听何如入建章
自是山禽侣徒因语得新不堪供贵玩却作李山人
拟续冰壶传尝赓玉糁诗蒸豚贵公子却莫遣渠知
一自入金门屡蒙分玉食今朝苜蓿盘犹疑照初日
清秋初过雨湿叶闪晴晖数册文书静一庭人事稀
出门谁与游顾影恻我情頼有木居士作伴山中行
吾家何处住一嶂独成围莫遣通樵斧应嫌减翠微
老去犹趋府往来添客愁丹枫渔舍晚花麦野田秋
小桥横野涧物色自孤清终日相晤语松声与水声
幽幽庭下草悟悦有禅味君看红紫场纷纭乱人意
脚力未须扶时时踏莎径爱君如友生伴我山行兴
岁暮偶出郭斜阳带远村雪松含腊意沙水动春痕
春来贪起早春思还缭绕一语破春愁黄鹂韵清晓
春暖和烟重冬寒带雪稀何如秋浦畔含思独依依
去燕忽若失断蝉凄复连不唯观物化且以感流年
课仆舁丰壤辛勤种牡丹不知从此去更得几春看
山中有至乐静者得其意所以入山人同来不同味
晚来山气冷松下独闲行野鸟听人语山灵警杖声
春前一寸雪春后一犂金万里烟瘴息九农和气深
有客访山间愁襟一笑宽青灯亲软语薄酒缓清欢
十月气候变园林霜叶黄余粮栖下亩宿霭罩寒塘
莫忆鲈鱼美吴天浪正浮只应归夢到千顷荻花秋
家音何用寄邮置有沉浮旦夕天边去书来一雁秋
松花金粉落荷叶翠钿浮啼鵙千山暮一年春事休
雪消闲出郭骑马踏山桥池响冰澌落泥融雁齿消
晴蜻舞幽涧水鹊立枯槎予亦坐烟壑有生俱有涯
风高霜挟月酒暖夜生春一曲清歌罢华胥有醉人
临发汉中时精诚见表辞此心谁尽了死后有天知
云岑抱秋阴水木起夜色原野渐萧条田禾卷阡陌
不织不耕日无忧无恼身旷哉天地德养此最闲人
野坐花飞片溪行水涨痕山中闲日月世上别干坤
人间五福少世事罕兼全将此不贪宝延予有限年
草木肥梅雨江山快晚晴芳塘荷芰发香泛葛衣轻
木桥横野水竹径踏晴沙桑苎交阴处中藏隠士家
倚杖立江干丹枫叠嶂寒何人三昧手画我看秋山
动植凑东风天机各自浓花粘蜂股重絮恋柳腰慵
六出弄阴机新晴闪夕晖余寒随雁去残雪带春归
肥遁元无闷躬耕亦自娱曲肱安陋巷爱尔亦顔徒
共绾同心结那知有别离对人争忍说不敢画蛾眉
滴水添壶箭跳丸叠崦嵫只夸顔似玉不觉鬓成丝
时节催农圃园林花事空柳苍无故态苗长有新功
小筑瞰清流人闲境更幽蒹葭寒带水蟋蟀静吟秋
归路俯清川呼奴自刺船戏鱼翻晚照宿鸟入寒烟
商气入山园园花取次妍蓼丛迎露重菊本望秋圆
劝我着新衣深辞老不宜如今百事懒不比舞雩时
出仕虽无补归耕宁买田聊将报明主庶不媿前贤
海棠初破萼红艳欲无春小插依霜鬓花应恕老人
死固汝可怜生亦我所爱生死两相缪吾将解其会
午漏奏新诗昕朝召节飞若非梁武帝谁识谢玄晖
风色作吴霜山中草木黄冷烟笼碧瓦露叶徧寒塘
万古长空月亏盈不计年魄生蟾共没光满蛤同圆
一春天富贵万象物光华遥想西湖上风流卖酒家
老退保余生不愧身与口大似刘真长东山亦何有
老态日日增欢意时时改唯有对壶觞依然此心在
春事动勾芒闲行嗅嫩芳人无前日兴花有旧时香
欲识梅山境回环列万峯朱门依绿水粉堵出青松
足弱老态增颠仆人共骇无趾真吾师天刑乌可解
酒到刘伶坟斯人已枯槁不如营糟丘吾将此中老
饭余行挟册醉后卧看山举世皆忙者无人伴我闲
老人须老伴旧事可重论今古不同调后生难与言
脚力虽云弱心灵尚宛然休轻刖孙膑犹解杀庞涓
竹翠凉虚寝炉薰养道情日长无一事燕坐有余清
正此恢台夏园池绿荫交高荷擎羽盖新笋出旗梢
不到山中久山寒景益奇冻泉零雪谷坠叶弄风丝
雪霰晓漫漫天公剩作寒林梢栖白凤炉焰舞红鸾
浅把涓涓酒风流杜少陵是中有真趣全胜醉瞢腾
竹杖点湘斑长随掌握间老来方得力伴我一生闲
老人夜不瞑宿鸟未安栖送睡凭杯酒思晨听晓鸡
自是绳枢子夤缘登宦途闲情入鱼鸟岁晚卧江湖
怀情既不尽谥隠亦何疑截舌帝其怒在天灵可欺
夜永醉还醒隣鸡已有声衾寒霜令急木落睡魂清
四始诗之至源流治世音后来无郑卫蛙蚓谩呻吟
报恩须烈士拂意是忠臣君看倾邪辈哨哨似妇人
腊残梅破靥春近柳含滋指日欢娱地东风浩荡时
茅茨西日暖翁媪自相依不识鸳鸯意双双作伴飞
夜半霜铺瓦浑如水泼衾炉红朝易起衣重老难任
芡实徧芳塘明珠截锦囊风流熏麝气包裹借荷香
大傩存古礼彩发映雕冠如今身老大不似小时看
今日如山堂携家如逆旅爲谁十日留南山看烟雨
且唱还乡曲初非衣锦衣不须华表望丁令此时归
忆昔东坡老曾吟陌上花我今归故里卉木正光华
八秩归乡井交游一二存固知年及耄似觉老而尊
老人气血少日夜遭煎煮点检槁形骸能禁几寒暑
禄厚君恩重才踈德性迂入门随手散不作守钱愚
吾叔非凡士从来眼目长相期在今日此意最难忘
延庆堂中夢人言积善家翠娥环绕句今日定如何
拍岸鱼遗子排檐燕引雏有生俱有欲情爱岂其无
新月秀弯弯高悬碧落间何当依玉户潇洒看江山
酒力欺人老花容笑客衰自怜花与酒终是不相宜
云岑抱秋阴水木起夜色原野渐萧条田禾卷阡陌
君恩华老境庆事接新春门户严呵禁神应护吉人
修篁君子性枝蔓谩相妨一自删除后侁侁弟子行
六十遇明主家空无一廛百年今共尽五福晚兼全
一水泻寒玉数峰罗翠屏渔樵自来往不悟落丹青
退之送李愿归欤两山间而今乃有此坐能悦吾顔
堂下肃且清琴声淡而古学道则爱人岂独闻其语
人心深百川世路险九折牛刀岂非宜能巧不如拙
宁君始学道敢据五岳尊及爲帝东在便与天长存
桃李艷阳态笑我不入时松竹贫贱交却是同襟期
俯仰两青空舟行明镜中蓬莱定不远正要一颿风
猾贼挟至尊天命矜在已岂知高帝业煌煌汉中起
吴蜀本唇齿悲哉乃连兵尽锐下三峡谁使复两京
洛阳化爲灰棘生铜駞陌讨贼志不成父老泣陵柏
微风过中庭庭树飒有声穿帘徐入座巾屦有余清
展画发古香弄笔娱昼寂是中亦何好使我喜忘食
呼儿整吾驾驾言返林庐可使临老眼常亲吏文书
风雨鸡喔喔雪霜柏森森独居虽无友二物感我深
万物各有时蟋蟀以秋鸣我老自少眠那得憎此声
涨水入我庐萍叶黏半扉日出水返壑念汝何由归
清霜染丹叶秋晚粲如春回首风吹尽天公解戏人
独坐闲无事烧香赋小诗可怜清夜雨及此种花时
小雨暗林塘寒声绕画廊事须求暂假宜睡称烧香
云开见山雪院静闻松风吏去曲肱卧疑非尘世中
老死已无日功名犹自期清笳太行路何日出王师
凛凛冰霜晨皎皎风月夜南山有飞仙来结寻梅社
忆昔西戍日夜宿仙人原风吹野梅香夢绕江南村
锦城梅花海十里香不断醉帽插花归银鞍万人看
低空银一鈎糁野玉三尺愁绝水边花无人问消息
兰荃古所贵梅乃晚见称盛衰各有时类非人力能
子欲作梅诗当造幽绝境笔端有纤尘正恐梅未肯
清霜彻花骨霜重花欲折我知造物意遣子世味绝
士穷见节义木槁自芬芳坐回万物春赖此一点香
南村花己繁北坞殊未动更賖一月期待我醉春瓮
山月缟中庭幽人酒初醒不是怯清寒愁蹋梅花影
天地又秋风溪山忆剡中孤舟幸闲着借我访支公
晓听枫桥钟暮泊松江月斯人亦可人淡墨冩愁绝
秋山瘦嶙峋秋水渺无津如何草亭上却欠倚阑人
溪上望前峰巉巉千仞玉浑舍喜翁归地炉煨芋熟
旧学樊迟稼新通汜胜书不成筹国论且复爱吾庐
具牛将犊行野雉挟雌鸣农事不可缓闲人亦劝耕
近陂牛湩白远浦鸭头青一棹悠然去东风吹酒醒
西村一抹烟柳弱小桃妍要识春风处先生拄杖前
驿树秋风急关城暮角悲平生忠愤意来拜华山祠
牲碑别正朔祠祝虏衣冠神亦岂堪此出门山雨寒
云脚如龙爪空中挟雨来何关风伯事欲到却吹回
筑城声酸嘶汉月傍城低白骨若不掩高与长城齐
长城高际天三十万人守一日诏书来扶苏先授首
百丈筑城身千步掘城壕咸阳三月火始悔此徒劳
峄山访秦碑断裂无完笔惟有筑城词哀怨如当日
尽道三巴远那无一纸书衰迟自难记不是故人疏
惰游不能耕心愧新舂白啸傲茅三间主人终胜客
朝士腰下黄山僧鼻端白放翁俱笑汝饱饭作闲客
温温地炉红皎皎纸窗白忽闻啄木声疑是敲门客
雪晴蓼甲红雨足韭头白虽无万钱具野饭可留客
小儿勿大勤使汝发早白长爲南亩民殊胜东合客
疏钟渡水来素月依林上烟火认茅庐故倚船篷望
七十未捐书正恐死乃息起挑窗下灯度此风雨夕
冷饭杂沙砾短褐蒙霜露黄叶满山邮行人跨驴去
大道南北出车轮无停日彼岂皆奇才我独饥至夕
凄凉路傍曲朱门人不知秋街槐叶落正是断肠时
檐雨收残滴溪云弄晚晴出门还浩叹几屐了吾生
身轻婚嫁毕耳静市朝疏褫带脱乌帻一窗宽有余
一杯齑馎饦老子腹膨脝坐拥茅檐日山茶未用烹
一杯齑馎饦手自芼油葱天上苏陀供悬知未易同
残暑无多日幽居近小江酒醒中夜起松月入山窗
陆子江海人所愿守节死潮生钓濑边月落菱歌裏
小智每自私大患缘有身孰能忘彼己吾将友斯人
野艇千钱买明当泛渺茫但能容一榼家具不须将
立朝绍兴间犹及见诸老魂夢不可逢丘坟闭秋草
朝真方舍杖步月始开门零落山花后经旬掩绿樽
唐虞虽已远至道岂无传度日一编裏怀人千载前
秋风昨夜来声满梧桐树故人渺天末此夕谁与度
少年虽婚宦淡然本无欲婆娑三亩园自叹不啻足
无食妨何事吾儿可散愁焚香正巾褐听汝读春秋
两丛香百合一架粉长春堪笑龟堂老欢然不记贫
晓晴林鹊喜昼暖蜜蜂喧我老诗情尽逢春亦一言
帘外燕翩翩归时在社前不辞飞渡海来看赛丰年
烟波两鸂鶒肯爲放翁来菰米犹能给苍顔得屡开
白首仍多病青灯独掩扉云低闻雁过雨急待儿归
造物作梅花毫发无遗恨楚人称芳兰细看终不近
五年作竹梢十年作梅枝九泉子廉子此语今谁知
欲与梅爲友常忧不称渠从今断火食饮水读仙书
春信今年早江头昨夜寒已教清彻骨更向月中看
江上梅花吐山头霜月明摩挲古藤杖三友可同盟
扫石荫双松岸巾穿万竹尔来又一奇岩泉寒可掬
𣂏泉可瀹茗就泉可洗药楚人曾未知但谓缨可濯
拥被听春雨残灯一点青吾儿归渐近何处宿长亭
湖上新春柳摇摇欲唤人多情今夜雨先洗马蹄尘
补之写生梅至简亦半树此幅独不然岂画横斜句
雨细穿梅坞风和上柳桥山居无历日今日是何朝
静对煎茶竈闲疏洗药泉回头问童子今夕是何年
市墟沽斗酒独酌复高歌一笑语观者比君更事多
当年下沔鄂回首几秋风景物浑如昨千帆落照中
晓入姑苏市阊门系短篷老人元不食买饼饲山童
送客停山步寻僧立寺门青鞋惯泥潦却爱雨昏昏
粉堞临江渚朱桥枕市楼长吟策小蹇又度一年秋
饲驴留野店买药入山城兴尽飘然去无人识姓名
高城今旷野比屋昔朱门道上传呼过遥遥几世孙
过市摩双眼惊嗟阅盛衰朱楼倚霄汉曾见始成时
碓舍临山路牛栏隔草烟问今何岁月恐是结绳前
小浦闻鱼跃横林待鹤归闲云不成雨故傍碧山飞
秋风吹我夜植杖溪桥侧木叶虽未凋惨澹无顔色
功名不垂世富贵但堪伤底事杜陵老时时矜省郎
秋暑势已穷风雨纵横至白鹭立清滩与我俱得意
胸中万卷书一字用不着归休始太息竟是爲农乐
酌酒桑阴下邠风入醉歌何须绳检外名教乐还多
扫园收槲叶掊地甃砖炉幸有藜烹粥何惭纸作襦
梅蕊如红稻中藏无尽香何时来鼻境更待几番霜
东坞梅初动香来托意深明知在篱外行到却难寻
晨炊躬稼米夜读世藏书俯仰无多愧心知死有余
破囷供饭足陋屋着身宽小蹇勤刍秣时时一跨鞍
堂堂淮阴侯夫岂哙等伍放翁评此本可作兰亭祖
茧纸藏昭陵千载不复见此本得其骨殊胜兰亭面
雪屋透窗明风帘撮夜声披衣拥炉坐忘却在都城
秀目大头颅英姿举世无平生一瓦鉢何处有天厨
铸印大如斗佩剑长拄颐不如茅屋底睡到日高时
南伐逾铜柱西征出玉关不如茅屋底高枕看青山
火齐堆盘起珊瑚列库藏不如茅屋底父子事耕桑
列鼎宾筵盛笼坊从骑都不如茅屋底醉倒唤儿扶
数掩围柴荆王维画不成尤怜月中影特地起诗情
松棚寻丈地客至共开顔堪笑杜陵老坐思千万间
寒溜初通后新荷未长时谁持大圜镜爲我照须眉
环绕无十步捷行财半之安西九千里自有着鞭时
死生归有命荣悴出无心苔井闲磨剑松窗自斲琴
矮纸来吴下长毫出宛陵自书霜夜句持寄剡中僧
昨日风掀屋今朝雨坏墙虽知炊米尽不废野歌长
烟畦朝斸药雪涧夜淘丹仄径何曾崄单袍不觉寒
新传服气诀旧喜步虚吟儿女不难弃云山何处深
客生闻吠犬草茂有鸣蛙日昳方炊饭秋深始采茶
片片红梅落纤纤绿草生无端夜来雨又碍出门行
春阴易成雨客病不禁寒又与梅花别无因一倚栏
胸怀阮步兵诗句谢宣城今夕俱参透焚香听雨声
疏点空阶雨长明古殿灯庐山岑寂夜我是定中僧
蚁鬭知将雨虫鸣觉近秋衰翁非爱酒无计奈孤愁
巉巉瘦驴岭莽莽老牛陂四海均羁旅何人感此诗
熟睡一炊顷清谈数刻间未言能近道要得暂身闲
疏泉浇药垄枕石听松风此乐惭专享无因与客同
窗间有萤过枕上见星流欲睡不堪热长歌起饭牛
风从高树下虫抱短莎鸣小据胡床坐还扶拄杖行
旧好疏毛颖新知得麴生幽居无一事枕臂听松声
舂谷灌园蔬日长闲有余何妨忍挥汗合药施乡闾
贫知藜糁美渴爱粟浆酸食少从奴去人稀苦屋宽
空舍封书箧多年饱蠹鱼还家贫不死读尽旧藏书
吾尝评拄杖妙处在轻坚何日提携汝同登入峡船
春早得甘澍村邻喜欲狂天公终老手处处出新秧
稻陂方渴雨蚕箔却忧寒更有难知处朱门惜牡丹
窗户迎新燕阶除集乳鸦欲知春已暮地上亦无花
思与春爲别匆匆置一樽明年尚强健扶杖候柴门
老病常贪睡萧萧厌雨声翩然两乌鹊爲我报新晴
远客厌征路流年逢素秋不知今夜月还照几人愁
草草治杯盘三更月露寒茆檐虽隠翳终胜客中看
西域兜罗被南番笃耨香惯眠三丈日不识五更霜
心若冰将释貌如儿未孩青城上官叟时入夢中来
甘菊缝爲枕疏梅画作屏改诗眠未稳闻雪醉初醒
檐飞数片雪瓶插一枝梅童子敲清磬先生入定回
夢裏逢无咎天涯哭季长吾生亦有几且复钓沧浪
锄草春愈茂养草秋亦衰不如两置之荣悴渠有时
栖鷄未旦鸣粒食固宜报林鸟何预人哓哓欲谁告
硕果坠池响鱼队散无迹空弦可落雁此事盖自昔
涤砚欲其洁磨镜欲其明愿君试思之与己孰重轻
上蔡牵黄犬丹徒作布衣苦言谁解听临祸始知非
阴阴山木合幽处着柴荆喧中有静意水车终日鸣
悬水三十仞疾雷闻数里正暑凛生秋倚杖者谁子
高秋风雨天幽居诗酒地君看此气象其可折简致
草亭临峭绝霜嶂起嶙峋危磴傥可上老夫思卜邻
草合路如綫偶随樵子行林间遇磐石少憩看春耕
寒暑衣一称朝晡饭数匙钱能祸扑满酒不负鸱夷
家风本韦布生事但渔樵惯就下乡食莫烦东阁招
癡孙护雀雏馋仆放池鱼怀药问邻疾典衣收旧书
退士愤骄虏闲人忧旱年耄期身未病贫困气犹全
挥汗欲成雨聚蟁真若雷山翁在何许赤脚步溪来
蛙鸣乃是怒鵩啸固非妖独宿空山夜何妨伴寂寥
轻雷不成雨阙月却穿云独倚南斋柱长吟到夜分
徙穴中庭蚁争巢后圃鸠物情犹虑患人事得忘忧
荷锸决新渠芟茅补旧庐共知秋必雨有备即安居
湿云生两屦细雨暗孤篷悔不桐江上从初作钓翁
湖海凄凉地风霜惨淡天吾其去道近无酒亦陶然
千金募战士万里筑长城何时青冢月却照汉家营
夜泊武昌城江流千丈清宁爲雁奴死不作鹤谋生
逐鹿心虽壮乘骓势已穷终全盖世气绝意走江东
湖上多甘井硙泉尤得名何时枕白石静听辘轳声
山崦桑麻路柴门鸟雀声老巫祈社雨小妇饷春耕
坡陀度小岭轩豁见平湖但醉梅花下民家酒可沽
浅井供茶竈分流浣布沙此泉吾所爱百用给山家
故堞无遗迹萧然数十家茶烟映山起酒帘傍堤斜
汀月生眉黛溪梅试额妆幽闺元不出莫道嫁彭郎
城边小市聚烟水淡秋容南走兰亭路迢迢云外钟
东西二十里相望两平桥傍水多投钓穿云有负樵
力不扶微学心犹守旧闻壁间科斗字秦火岂能焚
欲觅溪头路春泥不可行归来小窗下袖手看新晴
雪消重作雨冰释又成泥已败筇枝兴高眠听午鷄
冷餠细生菜老翁殊未衰仍寻旧幡胜一笑伴诸儿
御戎虚上策治疾阙全功安得如神禹常行无事中
揠苗农害稼过剂药伤人此理君能造无爲万物春
滔天来洚水震瓦战昆阳此敌犹能御春寒不可当
高楼坠绿珠恶客醉珊瑚未抵春寒夜贫翁丧故襦
灰中火如萤燎原从此始元气一点存危疾亦不死
炷香火要深作墨手当缓浅士务成速所以多后患
庖丁悟养生轮扁议读书彼特一技尔圣智有不如
铿尔舍瑟作嚗然放杖笑浩浩太古音与俗不同调
腊雪瑞我麦春雨嘉我谷老农无他求一饱万事足
日上明我窗月出缟我庭朝暮得嘉时一榼醉复醒
会合惜日短别离愁夜长人老爱吾庐客归悲故乡
俚医刀匕药老巫半榼酒拜况不敢忘淡薄最耐久
堤上淡黄柳水中花白鹅诗情随处有此地得偏多
水生已抹堤草长复侵路小蝶仍可怜欲下却飞去
地润础流水气蒸人脱裘前知暴雨至孰解老农忧
三日断行路束薪无处求床头周易在且复送悠悠
一夕山阴道真成白玉京衰残失壮观拥被听窗声
秋花莫插鬓虽好亦凄凉采菊还挪却空余满袖香
坎坎迎神鼓儿童喜欲颠放翁无社酒闭户课残编
酸涩涧边果青红岩际花贪随狙狖去风雨未还家
上重支三枕趺寒踏两裘悠悠煎药水常照夜深愁
胜游谢车马从此始青鞵俗士洗褊心达人增旷怀
小山有桂枝名自骚人传我欲辨其族衰病空慨然
我昔溯三峡仰天如匹练安得中天月正用此时见
山中一枰棋尘世底事无若复计胜负与彼亦何殊
种梧待凤雏此计乃可笑不如看月堕与子舒清啸
我诵明逸诗豹林不可到斯山幸不远何日欹纱帽
白云如高人择友尚傲世朱门客三千一点不可致
吾庐在目中日可理轻策乃知壶中天端胜缩地脉
酌泉咽冰玉肺腑生惨凛老夫桑苎家颇欲续水品
摘玉毁珠玑蒙庄有深旨向郭不能传千载付吾子
我昔游青城六月对雪山吴蜀渺万里安得在此间
羣仙停鹤驭玉佩摇空山金丹定分子往缀通明班
苍崖韫白璧欲上渺无路但照太史占虹气贯宝婺
兹山多异域飞仙亦税驾勿遣俗客来恐妨笙鹤下
悬瀑若剑立空潭如镜平未能照魑魅且用斩长鲸
采芝夏黄公卖药韩伯休吾友子郭子高趣可与侔
天色无情淡江声不断流古人愁不尽留与后人愁
堂下心如铁庵中语似雷有人参此语三箇一坑埋
石碍珠旒溅滩平雾縠铺小童能好事系马斸菖蒲
有客叩岩扃无人管送迎片云闲出岫水月自空明
底处飞双燕衔泥上药栏莫教惊得去留取隔帘看
岁暮天涯客黄昏蝙蝠飞高楼人不到小雨怯单衣
苹芷迷烟路莲舟忘却归夜寒江水黑风雨夢如飞
桑下芜菁晚高花出短篱茅檐少春事惟记浴蚕时
黑羖钻篱破花猪突户开空山竹瓦屋犹有燕飞来
分手暮江寒徘徊立马看寻常相见易倍觉别离难
雨从湘西来波动南楚门不知春涨高但怪江水浑
舟行风打头陆行泥没鞍且登裴公台半日心眼宽
竹色侵晚帙泉声潄嵌根试通丹竈路应到老人村
桃李寂无言垂杨照溪绿不见苎萝人空吟若邪曲
浣纱寂不好辛苦触战箭东施无丽质安稳嫁乡县
古人赋多情无事辄愁苦兰亭一觞咏感慨乃如许
宝章薶九泉摹本范百世白鹅满波间谁识腕中意
三日天气新禊饮传自古今人不好事佳节弃如土
急雨过窗纸新凉生簟藤蹒跚老铃下来炷壁间灯
壮岁故多病老年知不堪何须看公案只此是真参
伏翼昏飞急营营定苦饥聚蚊充口腹生汝亦奚爲
壁下秋虫语一蛩鸣独雄自然遭迹捕窘束入雕笼
素馨间末利木犀和玉簪医来都屏去头眩怕香侵
老枝当岁寒芳蘤春澹泞雾绡轻欲无娇红恐飞去
秋风魏瓠实春雨燕脂花彩笔不可写滴露匀朝霞
择食麕相唤无人意不惊猿啼风动叶机熟两忘情
乌逐山公噪惊麕仰望疑春林无一事獝狘自生悲
洛花肉红姿蜀笔丹砂染生绡多俗格纸本有真艷
染根得灵药无时不春风倚阑与挂壁相伴岁寒中
酒力欺朝寒潮红上粧面桃李漫同时输了春风半
号名极形似摹写与真逼聊以画滑稽慰我秋园寂
醉红睡未熟泪玉春带雨阿环不可招空寄凭肩语
卫足保明哲忘忧助欢娱欣欣夏日永媚我幽人庐
霜天木芙蓉陆地旱莲草水花云锦尽不见秋风好
月淡玉逾瘦雪深红欲燃同时不同调聊用慰衰年
声闻与色尘普以妙香薰昔汝来迷我今吾却戏君
有箇安心法无时不可行只将今日事随分了今生
窗外尘尘事窗中夢夢身既知身是夢一任事如尘
煖日黄金柳光风白玉梅门阑开寿域人物满春台
有喜何须药无尘即是仙壶中春日月聊数八千年
草木沾云露峰峦近壁奎新春行乐处南北共花溪
日月添书帙湖山引杖藜剩周花甲子多醉玉东西
沉沉黛色浓糁糁金沙绚却笑宣州房竞作红粧面
火齐宝璎珞垂于绿茧丝幽禽都未觉和露折新枝
日烘古锦囊露浥红玛瑙玉池咽清肥三彭迹如扫
夏肤粗已皴秋蔕熟将脱不辞抱蔓归聊慰相如渴
绛帐胡沙暗青编古意深谁知洛下咏中有越人吟
剪彩宜春胜泥金祝寿幡雪梅同雪鬓相对两凌寒
绿野添花径青春引杖藜家人行乐处双劝玉东西
盛族推山长修龄号栎翁屏花春不老日日是东风
画合围香裏明窗宴坐中兵符不须篆丹转药炉红
管领神仙侣追陪山长家往来惟意适歌舞对年华
菊老芙蓉退化工少均逸蚤晚梅花动从此无闲日
遮藏末利槛缠裹芭蕉身我亦入室处忍寒待阳春
制芰亦不急縕袍堪御冬从渠抱枝槁摵摵鸣霜风
种葵如种麦隔岁已下子仅成一干花浪备四时气
棠梨芳意多颇惜岁晼晚殷勤小春花特地慰愁眼
牡丹初翦时已具新花眼代谢不容发笑杀铁门限
客从扬州来遗我扬州花筠笼贮枯枿明年擅春华
风倒酴醿架长条头抢地趁渠未萌芽政可相料理
清霜染柿叶荒园有佳趣留连伴岁晚莫作流红去
真珠缀玉船梧子炒可供莫嫌能堕发老夫头已童
桃能驱不祥霜后叶铺地抱枝昆仑奴犹解御魑魅
门冬如佳隶长年护阶除生儿乃不凡磊落玻璃珠
水仙携蜡梅来作散花雨但惊醉夢醒不辨香来处
小梅未可折不折惜空回拥鼻捻一枝也道探春来
小槛移秀色端来媚禅房道人不解饮醺然醉天香
紫云蹙绣被团栾覆衣篝浓薰百和韵香极却成愁
一丛三百朶细细拆浓檀帘幕护花气不知窗外寒
斜枝饱风雪疎花淡冰玉一鹊忍清寒居然伴幽独
雾月撩人白风灯恼客青倦多资美睡酒薄免迟醒
节近亲庭远天寒日暮时未风窗已报欲雪脚先知
枫老顔方少山晴气反昏旧贫今更甚已冷幸犹暄
寒力欺谁得知侬典却衣暮禽差慰眼不作一行归
春半花全退诗人尚道迟惟应读书苦声调作吾伊
端忧更贫病不分又花时只说春何好犹堪入小诗
湖水吞天去湖风送浪还银山何处是青底是君山
花外庾楼月鶑边吴宫柳我欲问废兴春风独无口
彭泽收积雨庐山放嫩晴多情是瀑布只作雨中声
万里长江白半规斜日黄焦山浑欲到宛在水中央
水气清空外人家秋色中细看千万落户户水精宫
海涌银爲郭江横玉系腰吴侬只言黠到老也看潮
四月曾湖上荷钱劣可穿归来开短纸十里已红莲
小潘诗家子解作无声诗八境俱妙绝冷泉天下奇
远目随天去斜阳着树明犬知何处吠人在半山行
春醉非关酒郊行不问涂青天何处了白鸟入空无
雾气因山见波痕到岸消诗人元自懒物色故相撩
江水夜韶乐海棠春贵妃殷勤向春道莫遣一花飞
日落碧簪外人行红雨中幽人诗酒裏又是一春风
春色有情意桃花生暮寒只应催客子不遣立江干
指下生寒影针端即化工冰痕将雪点不受烛光融
吉语闻田父新年胜故年借侬百觳觫雨裏破荒田
雾鬣如无笔霜蹄不带埃直言明眼着若箇是龙媒
荷叶迎风听荷花过雨看移床桥上坐堕我镜中寒
花早春何力香寒晓尽吹月摇横水影雪带入瓶枝
雪已都消去梅能小住无雀争飞落片蜂猎未蔫须
雪入迎春鬓茶醒学古胸夢回霜满屋吟到月斜钟
雨打知无那春暄绝不禁小风千点雪落日一须金
树劲春犹瘦花寒暮更明平生岂无句此外不须清
韵绝香仍绝花清月未清天仙不行地且借水爲名
开处谁爲伴萧然不可亲雪宫孤弄影水殿四无人
水到荷花蔕风生菰叶梢鸥鳬晚声散天水夕光交
蚊子因凉减蝉声入暮多有愁无处着不饮欲如何
露气仍荷气秋风更晓风身兼水亭子双堕玉壶中
桥压荷梢过花围桥外饶荆溪无胜处胜处是荷桥
比雪犹松在无丝可得飘轻拈愁欲碎未嚼已先销
忽忽还重九匆匆又岁华不妨将白发剩与插黄花
池面尖风起烟痕一拂微无形还有影掠水去如飞
初作眉头皱还成簟面斑小风来不住织遍一池间
霜重晓未觉日高融始寒空墙半根湿落叶片声干
未夜身先卧不春花已开泣残双泪雨愁得寸心灰
清景无终极频来未属厌远山秋后出茅屋近来添
晚暖好登临吾衰也不禁雪残千嶂玉日落万梢金
烛下一枝梅欲开犹未开浑如玉冠子戴月上琼台
窗外雪犹冻瓶中梅不开烛花将暖气催得早春回
似腻还成爽才凝又欲飘玉来盘底碎雪到口边销
雾质云爲屋琼肤玉作裳花明不是月夜静偶闻香
春到四经旬元来未见春柳条将软碧争献上番新
摘杞搜枯梗攀花脱脆包蝶呈新样粉柳送隔城梢
雪洗林花颊金挪陇麦髯卷帘双眼远隔树一峰尖
醉裏还多感醒来却更愁醉醒都不是愁感几时休
孤巘秀何似碧莲含未开谁将修月斧斸取一尖来
市小山城寂船稀野渡忙金暄梅蕊日玉冷草根霜
此地先春信年年只是梅南中春更早腊日李花开
似妬梅花早同时鬭雪肤新年三二月还解再开无
竹色岂不好道旁端可嗔只教寒雨裏将冷洒行人
止酒愁无那哦诗意已阑镊髭非急务也遣半时闲
望峡初愁远当前忽不知如何船进处却在棹停时
英州挽不来峡山推不去行了一日船依旧朝来处
浪喜出峡来峡亦何曾出两岸只无山依旧江刻屈
春得鄞江信香从定水来今年有奇事正月木犀开
万杵黄金屑九烝碧梧骨诗老坐雪窗天香来月窟
山童不解事着火太酷烈要输不尽香急唤薄银叶
传语双峰老汝师是如来如何一瓣香却爲杨诚斋
谁言定水禅入定似枯木飞入广寒宫收得香万斛
放闸冷泉亭抽动一天碧平地跳雪山晴空下霹雳
去时数点雨归时数片雪雨雪两不多山路双清绝
旧腊缘多雪新年未有梅殷勤下天竺隔水两株开
肩舆岂不稳万象非我有呼童换马来湖山落吾手
树隠重重竹溪穿曲曲峰林深那有寺烟远忽闻钟
城中雪一尺山中雪一丈地上都已消却在松梢上
去岁游春屐苔痕故可寻人家随岸远塔影落湖深
客爱清殊绝僧愁冻不胜可怜兜率寺斋供一湖冰
上竺雪来时四山都作冻团团玉屏风围绕浑无缝
此行殊匆匆天色不肯借更待海棠晴满意孤山下
夏热秋逾甚寒梅暑亦开无尘管城子幻出雪枝来
云袖危相复霜钟韵政迟忽然数声急却是住撞时
水动花梢动花摇水影摇不知各无意爲复两相招
雾外知何寺钟声只隔山望来无里许还在九霄间
猿臂生何晚雕虫死较迟晚生妨底事迟死独堪悲
乃祖宽仍豁曾孙察作明不将囊底智分减及元成
道是春来早如何未见春小桃三四点偏报有情人
强惜数茎须惟愁白却渠朝来都白尽愁惜两何如
客传涅须法老子付一笑借令白再玄能令年再少
涅髭只诳客那可诳妻儿诳得妻儿着还能诳面皮
与月隔一簟去天争半篷若无篷与簟身在大虚中
忆我南溪北千岩万壑亭妬渠紫阳叟诧杀一峰青
学子可怜生远来参老子仁智若爲谈指似秋山水
夢裏长逢孟羹中亦见顔癡儿入吾室真作采薇看
一老说谈话诸君未要眠开窗放山月把酒奏溪泉
乱石堆成玉双峰便是门莫将尘底脚踏涴坞中云
观棋不作秋观斲不作石要知丽泽功只箇是消息
链玉云粘杵朝真露湿衣一声半夜鹤月裏羽人归
大隠翠屏孤何许最正面日落未落时亭上来相见
谁将点漆金铸作孤竹笛林外吹一声震落千峰石
月夜乘醉来垂竿曲溪曲水清无寸鳞钓得半轮玉
茶竈本笠泽飞来摘茶国堕在武夷山溪心化爲石
精舍何曾远祗在九曲北渔艇若不来弱水万里隔
一代芗林老吾生不并时来寻白玉柄祗见紫兰枝
居士欹黄帽曾来照晚晴至今流㶁㶁犹学咏诗声
已赓彭泽辞更拟辋川诗未老还山了犹嫌归较迟
犹道山中浅仍移水上居俗人又剥啄棹入白芙蕖
住处何曾远林间别是凉清风酣一枕底许觅羲皇
争进千岐捷辞荣一着难生龟教脱殻试作个般看
宇宙一行店谁爲店主人主人亦解去而况爨余薪
不是人间种移从月脇来广寒香一点吹得满山开
老子斋中宿同来无一人若非明月客谁伴白云身
晚酌居然醉昏昏不自持奇哉苍玉枕眠到月来时
健碧缤缤叶斑红浅浅芳幽香空自秘风肯秘幽香
紫霓横天度银盘涌水来先生骑霓脊盘上卷金杯
坳中一池墨腕中百斛力洒作五十诗千年照泉石
凛凛冰霜节修修玉雪身便无文与可不有月传神
双树有古色一几非今样祗言此老亡月夜闻屐响
点检苔花晕微茫拄杖痕酴醾几开落山雨湿黄昏
老以书爲命眼将书作雠芗林与诚叟同贩短檠愁
春笋肥堪菜秋花暖可毡何须双野鸭屏上五湖天
南北与东西溪光仍树色人间无热轩物外清凉国
茧馆三眠老桑村独树春坐看黄更陨应有一寒人
秋颗酣天酒春花噀国香芗林亲手种中有洞庭霜
爲惜丹砂尾亲投碧草潭前头有香饵千万不须贪
可怜林下鹤独肯伴先生犹有冲天志君听叫月声
软甃瑠璃地生揉翡翠帏莫教星月入玉镜点金徽
不博右军字且留房相池新雏黄似酒把酒看羣嬉
高谢三公府来耕五亩园园中有何好老子笑无言
北垞通南埭前花映后花雨多桥板断拆碎两涯霞
白雪堆秾李红蓝染靓桃晨粧须蚤看莫待日华高
堂上清如水芗林对两疎只今诗社裏画作企疎图
自昔花如雪而今叶入云先生已仙去谁与共天醇
禁火晓未暖踏青昏恰归何堪一原雪将冷入春衣
艷翠春销骨妖红醉入肌花仙别无诀一味服燕支
冷笑元无味孤高别有心谁将桃李眼雪裏解相寻
西风破幽馥东篱散清好渊明不可作邂逅芗林老
道白非真白言红不苦红请君红白外别眼看天工
日出花药丽风生芝术香枕中兼肘后别有不传方
谁言玉井春不作双井味会有眠云客领略两相似
岸植木菡萏池栽水拒霜那知一家种同艷不同香
阴作官街绿花催举子黄公家有三树犹带凤池香
避世无功酒临流元亮诗鹤鸣入天听叶下报秋悲
泠泠无弦筝汹汹自鸣鼓最是醉夢中唤作松风雨
玉树参差出天花顷刻开先生倚栏处指点是瑶台
坡垄端何似波涛起复低醉眠桂花雪不觉月华西
往往游西崦时时憩午阴凤来人不见飞入碧枝深
茂苑犹香名南阳已荒草更兼芗林中三洲是三岛
阁皂风烟外江西小有天兹山本无主掇入笔牀前
已讶松生市更将湖入城如何造物者百巧供先生
芦菔鼠尾大蔓菁兔耳长先生不忍摘野客却同尝
独酌圣贤酒新尝子母瓜丁宁林下友莫道故侯家
极目斜阳树乘风落月梁更和山与水并作一秋光
染露金风裏宜霜玉水滨莫嫌开最晚元自不争春
味苦谁能爱香寒只自珍长将潭底水普供世间人
珍禽饮盆池将扇扑窗户一声惊得飞再声惊不去
村店事事无秋热夜夜至一双好竹床无人将去睡
月色幸自好元无半点云移床来一看云月两昏昏
月入云中去呼他不出来明宵教老子何面更相陪
老夫岂不眠只是眠未得若到睡思来华胥是谁国
一更打二点夜夜此时睡今夜当此时不睡缘底事
已被诗爲祟更添茶作魔端能去二者一武到无何
睡去非不愿热来无奈何蒙渠致西爽爲汝守南柯
竹竿穿竹篱却与篱爲柱大小且相依荣枯何足顾
大隠隠于酒小隠隠于竹何不呼麴生来同此君宿
五陵槿梢花千驷草头露富贵人始传屡空今不数
青士长得瘦翠兄工买贫向来素爱者已赚一诗人
踏得草鞋穿行得汗脚损却换一枝藤拄到双玉笋
蛮触无休日菟裘有别天抚松非已矣采菊未悠然
俗子令眼白瑞峰令眼青自移听雨榻且上倚云亭
夕借月爲烛晨将霞作帘犹言贫到骨不悟取伤廉
客来借毡看笑指一书策不管卖不行且图偷不得
隔岸淮南树中流渡北人数来无急务一数一回新
排日上牙牌记花先后开看花不子细过了却重回
楼子燕脂色灯前艷更鲜看花直到晓今夕不成眠
欲问金沙信聊登度雪台碧桃良解事开过架梢来
居人晏犹眠行子夕未宿此心从何生却道力不足
读书轮何知问羊马何与二理仍两心终无研究处
我生本南溪我长寓南谷是子底无良夺我谷中菊
春亦只如是冬亦只如是别有一清风请君参此味
与花不同色与竹元同德风月偏相寻携手清凉国
蜀张与蜀花乡人相解后人存花更腴人去花亦瘦
紫鸾自超诣一日可天地儿郎但读书圣处底难至
是心如维斗万物所取正蒙之以微云孤光更渊靓
天下无箇事巧着事便生濂溪一赋在座右不须铭
山林与朝市隠处俱未是只箇西枝西默坐且求志
其大弥九苍其小贮一壶静观性中天大小竟何如
薰风自南来万象皆披襟老子本不热看他度青林
酒入春逾劲天寒烛始明偶然倾一盏政尔忽三更
芍药新移种红拳餐万雏看来已可爱未问有花无
不识弁山面相逢笠泽诗只应晚云散玉立对门时
蒲牙长几何已足庇玉尺只恐如主人潜逃逃不得
阁前三面山阁下一溪水云出戏作霖却归宿檐裏
要寻闲世界不在世界外明月与清风何朝不相对
架亭元用木一夕化爲竹醉眼碧成朱若箇是苍玉
何处苕溪好请君来倚楼西山也欢喜奔走入帘鈎
试问隠绵上何如隠东山出处两无阂世间出世间
店歇疑爲旅溪行当出郊莓苔依断蓼翡翠上寒梢
篱落深深巷茅茨小小家冬晴好行脚何处不梅花
欲折红梅朶看来不忍攀周回寻四处恰得一枝繁
正月十四夜如何月便团似知吾辈出预借上元看
片子黄金餠看来只管高忽然落溪水杂碎作银涛
日透微风暖风揉嫩日佳只知趱桃李不道落梅花
苍髯秦大夫瘦骨孤竹君主人似二子二子似主人
秋月弄长江平地点远岫赞府诗句中字字江山秀
红雨未随风白雪忽满枝只今正月尾政是断肠时
庭散纸尾鹜窗聚案头萤无端循除水也学夜诵声
想见谪仙裔卷帘双眼寒云山千叠碧飞舞入栏干
一凤领四雏夜作吾伊声梧桐高拂日好去瑞尧庭
雨换溪溪玉花呈岭岭春秧田暄处早茅屋补痕新
觉后难重睡醉余还独醒东窗不肯白挑尽一灯青
村裏无铜漏金鷄管杀更百声犹未晓却等第三声
鬓少梳欲无髭短镊更少搔鬓祗捻髭觅句何日了
萧洒低低屋虚明小小窗客间那得许窗外更寒江
白酒聊三盏青灯欲二更倦来乘急睡过了睡难成
老子烧香罢蜂儿作队来徘徊绕襟袖将谓是花开
腊去寒犹在春来花未开东风忽然到放尽一园梅
径李浑秾白山桃半淡红杏花红又白非淡亦非秾
只有观书乐其如病眼何但令吾意适不必卷头多
骤暖如初夏通身退裌衣只言寒已去却等五更归
人怨花迟发天教暖早催不知要催落却道是催开
过雨天犹湿新晴日尚寒悬知晓粧好破雾急来看
初日光殊薄晴梢露正浓真珠粧未稳更着柳边风
晚得看花诀丁宁趁绝晨乘他醉眠起别是一精神
四面花光合一身香雾红忽从霞绮上跳下锦城中
花密无重数看来眼转迷化爲花世界忘却日东西
外种百来树中安一小亭放眸红未了红了是天青
老子侵星起蜂儿先我忙渊才无鼻孔信口道无香
除却牡丹了海棠当亚元艳超红白外香在有无间
韩子不肯佛饶操苦出家何如妙浄老紫橐碧莲花
竹国风世界梅兄雪友朋地清无可比且道玉壶冰
银河月外来玉虹天上落骑虹弄银河人间无箇乐
脚底一朶云乘之绕空碧前身王子乔今代李太白
疎髯捻欲无短鬓搔已秃定知得句来暗喜见眉目
玉泉半潭冰钓台万壑雪汝往访客星剩挟一磨衲
清风索我吟明月劝我饮醉倒落花前天地即衾枕
何处新春好深山处士家风光先着柳日色款催花
风月暂平分爲霖喜有人斯堂非浪扁佐主寿跻民
策马访柴扉庭前草亦□谈今复谈古如子□□□
自酹黄花酒心酸苦泪零常时爱鸣雁从此不堪听
客劳田头饷渠怜马上郎作劳并罄控未用别闲忙
侍郎情所寄九醖屈杨枝酿熟仍亲酌方成一段奇
来如负弩先去爲乘骢避江左一片石留伴幽人醉
作者正七人饮中空八仙长斋讵容醉晋也合逃禅
曲礼毋不敬圣门恭而安少成复习惯心广仍体胖
世事环无端圣功井有汔欲知至不至密验物交物
志士非匏瓜焉能系不食毋安白驹空请放鸣驺入
良夜月筛影清晨风扫坛自合侯千户何须斩万竿
冬与滕六宜夏与赵盾敌更有茯苓功保君千岁质
雨浥燕脂落肌丰骨肉匀方知杜陵老曾写此花真
十月风霜动篱边菊始黄从来司历过失不闰重阳
孝行通穹壤珍祥应鼓枹是家飞白爵谁子泥青乌
夢笔异文通诗篇总自工长哦三伏裏句句是清风
君能多益办我鼓再而衰安得催诗雨心摇毕月离
野岩非汝肖山泽称吾臞珍重梁高士深知谢幼舆
老子七十七到处遮人壁住世更十年化身千百亿
瑞雪收残腊和风报早春祝尧千万寿常与岁俱新
溥博参洪造希夷法自然鸿名称盛礼玉册趁新年
俗阜登台乐农祥击壤谣何人知帝力尔极听垂髫
化国春偏好慈闱日自长仙韶喧法曲齐劝万年觞
白玉重鎸册黄金再铸章宫中饶乐事大典对春阳
冰泮西湖裏人游玉烛中非关风习习端爲乐融融
日向皇都永冰从泰液融八荒开寿域万国转春风
彩胜年年巧椒盘岁岁新君王千万寿长与物华春
暖律催花蘤晴晖活柳枝发生虽有信造化本无私
溥博仁由性诚明德乃真岂能名荡荡聊与万方春
莫讶东风早元从太极来腊寒犹半月花已满头开
字缕黄金胜酥□白玉盘不须夸百巧百□□□□
去年春日盛七十庆仪新今岁从头数重过一万春
欲识通明殿须看德寿宫圣君朝圣父云捧两袍红
有道春偏好无爲日更舒齐心大庭馆何处觅华胥
铜史供新历壶天报早春桃花开阆苑柳色动瑶津
兴庆唐仪重东朝汉会尊帝家春更好日月照干坤
彤管播徽音年年姒佐文向来长乐注溢美谩纷纭
玉烛重开岁璿杓复建寅谁知康寿殿四序只长春
殿阁无爲日朝廷有道时椒浮重醖酒花发万年枝
手把蟠桃植何劳羯鼓催从今三万岁十度看花开
彩胜宜春字流霞曼寿觞涂歌并里咏地久对天长
阆苑红初露瑶池碧半涵春生从太极化洽本周南
聚景贮壶春仙关昼不扃小桃无数发好幸彩霞亭
新历清台正宽书薄海同斯民如草木一一被和风
紫禁风光早深仁夺化工试看澄碧殿池冻已全融
选德庭前柳朝来漏泄春等闲施御箭穿叶捷于神
俭德闻中外徽音继葛覃化行人自劝何待讲亲蚕
春入坤宁殿夭桃暖更饶直缘心不妬岂有壁涂椒
此日天中节它年赤伏符只因昭火德不爲记荆吴
浩荡天同泰清虚日自长诞辰才半月因以颂无疆
衣进含风葛觞称垂露浆更缠长命缕仍泛引年菖
艾叶双人巧菖花九节荣玉皇膺曼寿金母共长生
池药风烟凈壶天日月长宝书翻蕊笈碧穗袅炉香
得道本无爲加餐亦应时琱盘初荐冰玉食更菹龟
令月初登黍嘉辰旧沐兰宸心思解愠时取舜琴弹
赫日中天正清风养物深葵倾多士志草偃万方心
殿阁南薰细宫壶昼漏迟皇恩隆宰辅赐扇御书诗
扇暍仁风广蠲烦瑞露瀼万方沾润泽安用沐兰汤
唐代重兹辰王公各贡珍忠诚惟李泌只欲献其身
讲劝停西学番休寓北门隆儒心不倦夜夜赐冰盆
剪舌双鸲鹆朝来学语新祝尧千万寿岁岁乐端辰
桃结千年实莲开十丈花芦香并槿茂应笑阿瞒家
宝箑裁新样团团玉柄寒御书真翥凤仙女莫乘鸾
雾縠含风细云绡叠雪香虽膺天下养犹服浣衣裳
椒殿南薰远蓬壶清昼长黄庭书茧纸笔法似慈皇
瑞雀巢珍木双双枕石圆翠娥谁采得传旨赐金钱
今月三长正昌辰五日端艾髯张綉户菰黍簇金盘
午位符炎德真人感赤精诞弥佳节近四海祝长生
嘒嘒蜩鸣柳飞飞燕拂帘尧阶无一事象戏战斜尖
命缕五丝长菖醪九节香尧年方有永文母共无疆
赫奕蕤宾月宫庭乐事频便从端午节排当过天申
对席瑶池宴凭栏竞渡船薰风清漏坐鈎月夕侵筵
令节传千古休祥属圣时炎图如日永赫赫照华夷
民寿休颁术人淳罢赐枭尧贤不遗野楚些岂劳招
薰殿午风清金盘满贮冰愿言均此施四海涤烦蒸
宝典推重五欢声沸六宫等闲调玉瑟聊助舜琴风
何处宜佳节风光大内家争新九子糭竞巧五时花
午节由来重今符火德昌炎图常有赫圣寿共无疆
甲库供团扇宸毫御古诗龙蟠仍凤翥谁数晋羲之
境胜日偏长心清夏更凉超然远覽处何止傲羲皇
令节仍丰岁宫闱乐事全千祥并万寿善颂入薰弦
积雨收梅夏清风度麦秋六宫争献寿不觉月沉鈎
丹篆钗符小朱丝臂缕鲜都无邪可辟只有寿方延
剑峰有时折瀑水有时竭我性等虚空今古无生灭
爱山如爱酒畏暑如畏虎出门寻旧游缺月四更吐
水定浮春岫鸦盘落远林上方钟送夕隠几兴何深
春催金谷晓一望百花齐不作辽西夢从渠着意啼
大暑流金石寒风结冻云梅花香度远自有一枝春
我是杀心汉从来无侣伴尘土不沾身坐地教人看
昌国古要区人物屹相望功名刻高崖粟帛赐满箱
饮水不救渴利害成火攻那知在人世长夏有清风
樗栎虽不才亦各言其长媿此万丈夫寐卧无何乡
祷公一邱壑何似东山起可怜丹青手置之岩石裏
有时醉浊清随意眠小大何须酒池中始了一生课
可怜商山乐黄绮不同归闻公有二老晚节自离奇
庄生十九言妙处如筏喻我欲问公居公心无所住
堂上中圣贤心醉百不理堂下笑糟粕未知其趣尔
秋风芳桂丛的皪好顔色乃公欲盘旋戒子勿剪伐
四明有狂客归计亦风流好激鉴湖水泛君天上舟
后皇有嘉树剡棘森自防安得上摘实贡之白玉堂
姑待三年采聊爲卒岁谋可怜齐鲁俗乃欲比封侯
暴虎须袒裼冯河必褰裳想公川上叹谁与共行藏
元功初剪刻妙处极玄玄醉墨谁家笔于今合自然
山深云气多拨云寻径入但觉襟袖寒不知浓翠湿
冥搜高出月幽思渺裁云拟遣穷愁去那能无此君
晴坞夕阳媚煖梢春意留讵须吞绛蘂方解解人愁
屿岫新亭好悠然见七峯凭栏吟不尽春色与秋容
近听千丝急遥闻一磬清恐伤诗肺腑不作断肠声
不是山阴画清流曲更方欲知三面景绝胜九回肠
四角朱弦直双桥小霓欹寒星夜稀密冷浸一枰碁
掬水弄涟漪清辉碎更随人间无太白欲捉可凭谁
此君仍佩紫直节自来孤欲倩文夫子招邀入画图
峯秀因拳石溪清见发鱼毫厘辨乔梓咫尺有匡庐
此秘昔未覩斲云今始开苍松临怪石宜号小飞来
怪石谁雕斲苍萝翠木斜幽岩画屏倚却忆柳州夸
野色知何处松边竹外塘雨余红菡凈风起白苹香
清风生两腋雪乳啜云团便拟乘风去翻嫌缚小官
文章无正体源浚流乃深能者主宰之古来非独今
大雅久不作淳风日浇漓挽回既狂澜此道非公谁
三赋成会稽四集始东楚一洗凡马空斯文有宗主
对策婉而切奏疏忠且纯风行水自波至哉天下文
退之在元和昌言主文字扬镳踵芳尘公乎得无意
作诗必坡老作文必欧公欲知鸣道心端与二公同
直道盖中朝雄名横六合吾道其非邪胡爲未舟楫
三让始循墙一麾尝屡把夔门德政碑深镵仍大写
不见我公久摇摇动心旌敢以一瓣香爲公罄精诚
苏公亦有言公合把旌旄庶使湛辈名亦与岘山高
秋阳千里曬聊复曝吾书自笑年来事昏眸眩鲁鱼
砾索池边树疎花照浅清虽无却月观且有一枝横
山泉盈石坎抱瓮每相从不敢伤蝌蚪疑能化小龙
云尽天容静冰轮故故圆广寒宫阙裏今夕是何年
睡余无俗役信手一枰间胜负何须较神情政欲闲
凝尘昼满室燕处亦超然扫罢掩关卧从嘲边孝先
花木蒙沾润根坚枝亦骄悬知如舌本端借酒杯浇
采采黄金蘂盈盈白玉觞露兰何足饮自觉肺肝香
田园依峻岭牵兴每须登却得台郎力扶持借赤藤
历覽衆峯顶下视飞鸟背一身凌紫霞迥出尘寰外
不受百钱馈从兹号钱清至今千载后犹得仰佳名
梅开羣玉府柳试缕金衣过腊山逾瘦迎风水渐肥
初日宜征轡轻寒怯裌衣蟹黄经雨润鸭绿得春肥
一饱无余事平生万卷书短檠头雪白端爲惜居诸
平生壮夫志老去未消磨其奈青铜裏萧萧双鬓何
虽晚亦既好花中无此香谁能识真趣高隠在浔阳
并与杞同赋旧尝闻雪堂先生澹无欲亦复爱清香
红粉虽云妙鹅黄亦大奇欲知堪画处绝胜采江时
幽圃知何处青山东复东芙蓉黄玉蘂还与海榴同
亦好新亭小登临意绪长清流依槛曲明月逐檐方
未用他山错宁须泗水浮冲风时激浪清韵乱鸣球
只爲贪赪鲤还应爱碧流风来花落饵云破月沉钩
小径三秋好西风百本黄但令频泛酒日日是重阳
但见蹙红巾未闻衣黄裏一试缕金裳世职真西子
细染麴尘英稀着鹅黄蘂虽无蜡梅香风味绝相似
十亩烟波阔平开一画图已添无数景唤作小西湖
从士力难任何其挂怀抱不及在家贫在家贫亦好
锦园无十亩缓步足登临弄月波涛细爱山花木深
风劲木初落霜轻花更幽晴香山苦马冷艳水牵牛
栋宇还依石窗扉不碍山丹青宁办此烟雨饱孱顔
三杯暖寒酒一榻竹亭前爲爱梅花月终宵不肯眠
润壑千岁资风声万牛吼春江縠纹面一笑可忍不
老不数汲黯吾宁师子思黄金复加璧勿遣虞人知
人生易与耳一饭当倚栏妇蚕子耕耨辛苦输县官
修泉汲短绠太山寄秋毫赤松未必尔勇去还渠高
鸿飞在天末弓缴不可施官池稻粱夢鸭近鸳鸯卑
西湖旧时波夜雨改新绿子规啼到明飞去双属玉
东家熟黄粱西家夢飞盖起来试扪腹閲人莫如带
冠以新故爱履以弊故捐锱铢在人手吾衡亦徒悬
何年倦霖雨言田亦公心一犁不入土无因致千金
弥明晚不逊不解世俗书邻翁十升水公无察渊鱼
太湖与雁荡相去二千里六月吾几间风雨一弹指
石怒不近人国香尔何有我以道眼观无心得相守
生香故触人异质偶同调唤作黄家花弟兄一语妙
孤云起木末翠岫插天半一窗明暗中乃有此遐观
江南山尽处两山如石门溪流湍激雪残日雨犹存
病卧愁花落春深怨夜长镜明羞短发窗凈惜残香
今日真仙宅当年处士家江梅疎影尽无数海棠花
花片洒行廊苔痕上赭墙阜陵游幸处花草亦悲凉
积雨全迷路皇天不做春提壶休劝客城外有饥人
山人居白鹿书洞有遗迹爲世作星凤真堪慰泉石
楞伽有公择娣弟如班宗宜州黄宅相余韵更舂容
嗟余嗜前训蚤岁得明模中年困离索旧学日荒芜
兹行覽得失抚己动兢愧暮景尚可鞭毋使寸阴弃
日暮歌碧云天寒思修竹佳人不可见景入山更绿
小盖行障日枯筇立倚风入田催种稻行圃看浇葱
水纳干坤凈窗通左右凉船门如引索直面看波光
夜啸千崖裂朝吟万象苏山人大自在无泪捋君须
堂前九折溪堂后百仞屏客来问仁智相与坐中庭
种桑不撩寒莳粟长苦饥饥寒从古有但使愿无违
切切松上风齿齿泉下石零露晓沾衣童山夜升液
谪仙读书处零落依长松世人皆欲杀头白想飘蓬
共客谈风雅花边或水边胸中无一事夢裏亦欣然
灧滪亦有堆黄河岂无柱借问覆舟人何如吃茶处
船头一摇桨船尾万波随闻道山中乐无人尽日维
张王偏宜月雄豪更得秋岸头浑破胆浪裏有行舟
幸自蓬窗好侬家企脚眠雨声无頼得相唤着愁边
晚艇村村载秋原处处收年来尤爱此一熟缓千忧
永日消金鸭暄风泛宝鸾自从归意动无复夢魂安
艾叶翻翻白榴花叠叠红年华惊客枕心事逐邮筒
秋日更山行朝朝入画屏雨看如水墨晴唤似丹青
水深石可竈水浅石可矶多谢山中石与翁不相违
一段西山雪中含太古梅无香亦无色免被百花猜
天上和羹事巢由不忍闻疎花将瘦影闲卧一溪云
绵绵千丈丝就此一寸的但愿的成莲莫教莲蒂薏
山女带山花狂夫未着家蛮歌君莫笑曾入汉琵琶
霭迺出深树湘山日落时若非尧女哭即是楚臣啼
慈竹村村种鞭行不出林吾亲在何许回首白云深
郁郁带春阴依依绕故林何人化南裔草木有仁心
羽扇白纶巾堂堂六尺身我评秦汉下宇宙只斯人
大义炯如新千年报国身宁从东海死不作帝秦人
舟移石头岸路转马鞍矶惟有长干塔相看未忍违
急雨暗洲渚颠风吹客船不知何世画水墨水江天
雨过山色青风来水花白不是风雨来何因见顔色
莫歌鷄唱晓老泪不禁弹昔爲祖士雅今作杜齐安
日日长沙岸看云只念家如何永州夢偏夢在长沙
冉冉水上云曾听屈宋鸣娟娟水中月曾照莫愁行
郡官所食稻共此一百顷小人以力耕君子以德请
绕涧缘崖入中间有许平更栽桃万树应得避秦名
尚想东屯诗十九落岩壑雨夜闻笙簧春风化兰若
新收舍前云旧管舍北涧一爲草堂人从头点诗案
朝登山上亭暮宿山下宅山鸟与山花相逢尽相识
云壑有仙儒同居不同道相与共寒暄何劳问修夭
欲识渊明家离离踈柳下中有白云人良非遁世者
结楥遂芳植覆墙拥深翠还当具春酒与客花下醉
移自溪上园种此墙阴路墙阴少人行来岁障幽户
芭蕉值秋槛勿云憔悴姿与君障夏日羽扇宁复持
花柳绕宅茂先生在郊居下帷良已苦时作带经锄
林叶经夏暗蝉声今夕闻已惊爲客意更值夕阳曛
濯足涧边石山空水流喧行旅非吾事寄此一忘言
涧边濯足时修途倦烦燠振策欲寻源山空无往躅
庭阴双树合窗夕孤蝉吟盘礴解烦鬰超摇生道心
凄凉梧叶变芬馥桂花秋日夕湖皋胜哦诗忆旧游
秋至池阁静天高林薄踈西园有佳处那得与君俱
寒灯耿欲灭照此一窗幽坐听秋檐响淋浪殊未休
蟋蟀乱秋草故园风露深何因不归去坐使百忧侵
悄悄山郭暗故园应掩扉蝉声深树起林外夕阳稀
高萝引蔓长插楥垂碧丝西窗夜来雨无人领幽姿
弱植不自持芳根爲谁好虽微九秋干丹心中自保
根节含露辛苕颖扶楥绿蛮中灵草多夏永清阴足
种竹官墙阴经年但憔悴故园新绿多宿干转苍翠
窈窕安榴花乃是西邻树坠萼可怜人风吹落幽户
春条拥深翠夏花明夕阴北堂罕悴物独尔澹冲襟
西窗萱草藂昔是何人种移向北堂前诸孙时绕弄
端居春向残夏气已清穆睡起悄无人风惊满窗绿
晨起独行园花药发奇颖犹嫌坠露稀更汲寒泉井
川流汇南奔山豁类天辟层甍丽西崖朝旦群峯碧
方舟越大江凌风下飞阁仙子去不还苍屏倚寥廓
因依古佛居结屋寒林杪当户碧峯稠云烟自昏晓
岩中老释子白发对青山不作看山想秋云时往还
羣峯相接连断处秋云起云起山更深咫尺愁千里
流云绕空山绝壁上苍翠应有采芝人相期烟雨外
晴窗出寸碧倒影媚中川云气一吞吐湖江心渺然
一水渺空阔羣山中接连寒阴白雾涌飞度碧峰前
隠几对寒碧忘言心自闲岂知宜寂士灭迹青峯间
吟余忽自笑老矣方好弄慨然思古人尺璧寸阴重
夕阳浮远空西峯背残照爽气转分明与君共晚眺
山外夕岚明山前空翠滴日暮无与期闲来岸轻帻
诗筒连画卷坐看复行吟想像南湖水秋来几许深
小山幽桂丛岁暮霭佳色花落洞庭波秋风渺何极
绿涨平湖水朱栏跨小桥舞雩千载事历历在今朝
考槃虽在陆滉瀁水云深正尔沧洲趣难忘魏阙心
堂后林阴密堂前湖水深感君怀我意千里夢相寻
光风浮碧涧兰杜日猗猗竟岁无人采含薰只自知
君家一编书不自圯上得石室寄林端时来玩幽赜
藏书楼上头读书楼下屋怀哉千载心俯仰数椽足
先生湖海姿蒙养今自閟铭坐仰先贤点画存彖系
疏此竹下渠漱彼涧中石暮馆绕寒声秋空动澄碧
西山云气深徙倚一舒啸浩荡忽搴开爲君展遐眺
渚华初出水堤树亦成行吟罢天津句薰风拂面凉
月色三秋白湖光四面平与君凌倒景上下极空明
涉江采芙蓉十反心无斁不遇无极翁深衷竟谁识
朝吟东渚风夕弄西屿月人境谅非遥湖山自幽绝
湖光湛不流嵌窦亦潜注倚杖忽淙琤竹深无觅处
彩舟停画桨容与得欹眠夢破蓬窗雨寒声动一川
仙人冰雪姿贞秀绝伦拟驿使讵知闻寻香问烟水
湖平秋水碧桂棹木兰舟一曲菱歌晚惊飞欲下鸥
高丘复层观何日去登临一目长空尽寒江列暮岑
飞来小坡坨未雨已滂濞荒此定何人苏公有遗记
妙绝吴生笔飞扬信有神羣仙不愁思步步出风尘
端溪有潜虬孕此金玉质混沌一窍开千年泻寒液
冥蒙罔象姿相好菩萨面鬼佛吾讵知水石翫奇变
山雄云气深树老风霜劲下有考槃人超摇得真性
清朝荐踈盘乳鉢有真味不用精琼糜无劳烂羊胃
翛翛江上林白日暗风雨下有万玉虬三冬卧寒土
谁将紫芝苗种此槎上土便学商山翁风餐谢肥羜
姜云能损心此谤谁与雪请论去秽功神明看朝彻
寒茭翳秋塘风叶自长短刳心一饱余并得牀敷软
黄龙记昔游园客有佳遗不谓洛生吟辍餐时拥鼻
小草有贞性托根寒涧幽懦夫曾一嘬感愤不能休
蔬肠久自安异味非所𧩫树耳黑垂聃登盘今亦乍
纷敷剪翠丛津润擢玉本寂寞病文园吟余得深龈
沃野无凶年正得蹲鸱力区种万叶清深煨奉朝食
南山春笋多万里行枯腊不落盘餐中今知绿如箦
种豆豆苗稀力竭心已腐早知淮王术安坐获泉布
闻说阆风苑琼田産玉芝不收云表露烹瀹讵相宜
水流无彼此地势有西东若识分时异方知合处同
楚山直丛丛木落秋云起向晓一登台沧江日千里
头上山泄云脚下云迷树不知春浅深但见云来去
夕阳在西峯晚谷背南岭烦鬰未渠央伫兹清夜景
清秋气萧瑟遥夜水崩奔自了岩中趣无人可共论
悲风号万窍密雪变千林匹马关山路谁知客子心
天边云绕山江上烟迷树不向晓来看讵知重叠数
炎蒸无处逃亭午转歊赩万壑一奔倾千林共萧瑟
草阁临无地江空秋月寒亦知奇绝景未必要人看
茅屋无烟火溪桥绝往还山翁独乘兴飘洒一襟寒
山寒夕飙急木落洞庭波几叠云屏好一生秋夢多
诗书启山林德义久储积嗣世知有人新畲更开辟
窗开深井泉窈窕千丈碧何幸且渊澄无劳遽心恻
幽人本何心偶此翳环堵隠几亦无言光风遍寰宇
竹几横陈处韦编半掩时寥寥三古意此地有深期
倚杖临寒水披襟立晚风相逢数君子爲我说濂翁
秀木千章倒层甍万瓦差悄无人似玉空咏小戎诗
城中望西山拄颊空朝暮不到列岫亭讵知亲切处
东西水平分南北山中判妙处毫发间商略无遗算
日暮重冈上人劳马亦饥不妨随野雀容易宿寒枝
出山几何时归来便长夏端居心不怡散策长林下
爲客厌城市还家辞世纷朝昏何所见但有四山云
闭门事幽讨岁月忽已多客来无可问与君共弦歌
干时本已懒胸次况亡奇若问中林趣婆娑只自知
炎蒸不可柰云气满前峰向夕风吹尽微闻远寺钟
层崖俯深幽微径忽中断努力一跻攀前行有奇观
两崖交翠阴一水自清泻俯仰契幽情神襟顿飘洒
置屋两山间巧当奇绝处峡束百泉倾涧激回风度
出谷转石棱俯身窥木末夕眺岚翠分朝隮云海阔
借此云窗眠静夜心独苦安得枕下泉去作人间雨
巅崖出飞泉百尺散风雨空质丽晴晖龙鸾共掀舞
寒云无四时散漫此山谷幸乏霖雨姿何妨媚幽独
危石下峥嵘高林上苍翠中有横飞泉崩奔杂奇丽
峰回危径转垂练忽千寻不爲登山倦踌躇秋涧阴
白云去复还黄尘到难入只有涧水声出关流更急
亭亭玉芙蓉迥立映澄碧只愁山月明照作寒露滴
南起云关口萦纡上草堂天风发清籁山月度寒光
小丘横翠几层嶂复嵯峨释耒闲来看岩姿此处多
入关但平田复此得清响何必问真源神襟一萧爽
两岸苍峭石护此碧泓寒秋月来窥影骊珠吐玉盘
山楹一怅望恨此云迷谷仙人不可期缥缈双髻绿
长镵斸灵根莳此泉下圃珍剂未须论丹荑已堪煮
山高泽气通石窦飞灵液默料谷中云多应从此出
畲田种胡麻结草寄林樾珍重无心人寒栖弄明月
忆昔屏山翁示我一言教自信久未能岩栖冀微效
青山绕蓬庐白云障幽户卒岁聊自娱时人莫留顾
西望多奇峰北瞰独仙府欲致武夷君石坛罗桂醑
山台一挥手从此断将迎不见尘中事惟闻打麦声
自作山中人即与云爲友一啸雨纷纷无劳三奠酒
涧裏春泉响种桃泉上头烂红纷委地未肯出山流
悄茜桃蹊北萧椮竹坞深不堪秋夜永风雨助悲吟
旧闻南华仙作吏漆园裏应悟见割忧嗒然空隠几
携籝北岭西采撷供茗饮一啜夜窗寒跏趺谢衾枕
当年赫曦台移治在兹岭寥廓无四隣三光疑倒影
土断川亦分北下成阴涧秀石得佳名服膺吾敢慢
南下东岭阿云是中溪道岩树爱樛枝石田悲蔓草
别岭有精庐林峦亦幽绝无事一往来茶瓜不须设
风生长林悲云起空谷暝下有不死人一室常在定
入山何所见云树春蒙蒙安知巢居子避世于其中
林居厌栖迷山顶幸清旷无事一登临却愁心浩荡
开山昔何人凿此寒泉井独夜潄琼瑶泠然发深省
百年不可期一壑当预卜自怜木偶人空羡王官谷
屹然天一柱雄镇斡维东只说干坤大谁知立极功
绝壁上千寻隠约岩栖处笙鹤去不还人间自今古
谁写青田质高超雁鹜群长疑风月夜清唳九霄闻
面势来空翠哦诗独好仁怀人今已矣谁遣栋梁新
危亭久已倾只有颓基在何事往来人不知容鬓改
藏室岌相望尘编何莽卤欲问伯阳翁风烟迷处所
仙人推卦节炼火守金舟一上烟霄路千年亦不还
大雪天地闭穷阴渺寒滨谁知江南信已作明年春
梅花破萼时瘴雨吹成雪驿使忽相逢无言似愁绝
野风吹孤芳迥立正愁绝皂盖莫徘徊堪看不堪折
霜风殊未高杖策荒园裏仙子别经年相看共惊喜
白玉堂前树风清月影残无情三弄笛遥夜不胜寒
且喜梅花开莫嗟梅花小花小风味深此意君已了
玉笛未黄昏冰滩已清浅踈影不胜妍愁心爲谁远
樛枝卧龙蛇冷蘂缀冰雪千里故人心今年爲谁折
花开已凄凉花落更愁寂来岁烟雨时爲君和鼎实
君欲赋梅花梅花若爲赋绕树百千回句在无言处
琴书四十年几作山中客一日茅栋成居然我泉石
我慙仁知心偶自爱山水苍崖无古今碧涧日千里
晨窗林影开夜枕山泉响隠去复何求无言道心长
故人肯相寻共寄一茅宇山水爲留行无劳具鸡黍
朝开云气拥暮掩薜萝深自笑晨门者那知孔氏心
负笈何方来今朝此同席日用无余功相看俱努力
竹间彼何人抱瓮靡遗力遥夜更不眠焚香坐看壁
倚笻南山巅却立有晚对苍峭矗寒空落日明影翠
何人轰铁笛喷薄两崖开千载留余响犹疑笙鹤来
削成苍石棱倒影寒潭碧永日静垂竿兹心竟谁识
仙翁遗石竈宛在水中央饮罢方舟去茶烟袅细香
出载长烟重归装片月轻千岩猿鹤友愁绝棹歌声
红芳晓露浓绿树秋风冷共喜巧回春不妨闲弄影
今花得古名旖旎香更好适意欲忘言尘编讵能考
乔木生夏凉芳蕤散秋馥未觉岁将寒扶踈方绕屋
青蕊冒珍丛幽姿含晓露政尔破荒寒讵免伤迟暮
独树临孤岸横枝放浅花不须烦驿使正耐雪斜斜
雪花寒送蜡梅萼暖生春岁晚江村路云迷景更新
江上雪意满风吹竹林平先生但坚坐稚子开柴荆
家山花柳春侍女髻鬟绿出处亦何心晴云在空谷
江空秋月明夜久寒露滴扁舟何处归吟啸永佳夕
潇湘木落时玉佩秋风起日暮怅何之寂寞寒江水
夫君行不归日夕空凝伫目断九疑岑回头泪如雨
淅淅西风起嗷嗷寒雁多稻粱随处有珍重采薇歌
淅淅西风起候虫寒夜分千山杳沉寂竟夕断知闻
淅淅西风起溅溅石濑鸣有情从是妄箇裏定无情
朝发长涧头夕宿长涧尾伤哉长涧人祸变乃如此
海邑三年吏勤劳不爲身但令官事了从遣黠儿嗔
潇潇凌霜雪浓翠异三湘疎影月移壁寒声风满堂
迢迢百里外望望皆闽山皎日中天揭浮云也有闲
慧远无此冠靖节无此巾此巾要亦有无此漉酒人
晓起坐书斋落花堆满径只此是文章挥毫有余兴
古木被高荫昼坐不知暑会得古人心开襟静无语
蟋蟀鸣牀头夜眠不成寐起閲案前书西风拂庭桂
瑞雪飞琼瑶梅花静相倚独占三春魁深涵太极理
颓然见此山一一皆天作信手铭岩墙所愿君不凿
闲云无四时散漫此山谷幸乏霖雨姿何妨媚幽独
涧裏春泉响种桃泉上头烂红纷委地未肯出山流
局上闲争战人间任是非空教采樵客柯烂不知归
秋夜不可晨秋日苦易暗我无汲汲志何以有此恨
山僧不好古改作任所欲洞荒径已迷廊空响谁续
一声苍壁裂再奏蛟龙悲事往迹犹在山空人不归
泰山一毫轻沧海一滴水我观天地间何啻犹一指
括苍山上云山好云亦好可怜山下僧看云不知老
清风去无尘白云来无心一笑玉溪上落花流水深
自击牛昌隠威风震海寰待吾谋用日同共扫完顔
大家在裏许南山焦尾虎牙爪利如锋日轮正当午
狗子无佛性劝君不用举欲透万重关须是千钧弩
问讯湘西笋政得夜来雨高标诸枉直余味良药苦
脆圆供小摘不待四月雨新诗同咀嚼学子心独苦
微凉入船窗秋水满湘浦过尽前头滩只得夜来雨
人鱼不相及挂颊以香饵因循十年错归计觉今是
悠然望江南日出烟霭微倚门双白发屈指待儿归
渔师来卖鱼船小风荡漾得钱瞥波去不怕江流涨
朝发方良矶莫宿白水湾宽作一月程须见江南山
我程可默数中秋过江池趁得江南米新舂玉满箕
栈羊割肥红社瓮拨浓绿再拜爲亲寿起舞自作曲
闭门静观心踵息閟天和从渠江头人尺水一丈波
挥毫高山巅余墨走龙蛇请收今夜雨爲汝洗袈裟
我曾到梅坞正自画不如是处有风月君无怀故居
赵侯富贵种自有岩壑姿同姓古所敦早晚踏天墀
两峰双涧水万古一篇诗玉局竟仙去空山无此碑
七泽阑干外兹游亦壮哉主人何处去犹未赋归来
我词不足录聊以醒渠醉更参三十年当与风子对
过了铁围山复生金莲台与问万上座一笑愁容开
吴牛三十角久与牧相忘忽忆淮南路春风满柘冈
秋晚稻生孙催科不到门人闲牛亦乐随意过前村
权郎笔墨禅往者屡参请斯人骨已朽妙处一笑领
弥勒真弥勒分身千百亿时时示时人时人皆不识
一着高一着一步阔一步坐断佛祖关迷却来时路
仰面不见天低头不见地吃饭了噇眠圣谛第一义
十方同聚会箇箇学无爲此是选佛场心空及第归
坐断毗卢顶超然亘古今万缘俱剔脱一片祖师心
年去实不去年来实不来山僧都不会露柱笑咍咍
今朝五月五粗言及细语会得也寻常不会超佛祖
倾尽宝山宝全身入荒草若是凤凰儿不向那边讨
万法是心光诸缘惟性晓本无迷悟人只要今日了
青天复青天打失髑髅前看看日又过争教人少年
梵志翻着袜摩耶生悉达声迹不相干今朝四月八
坐断千峰路穿开碧落天那容问端的端的髑髅前
大道透长安言端语亦端腊尽雪消去春来依旧寒
出得出不得攧落精灵窟何处不风流祖师无妙诀
大梅梅子熟庞老已先知正眼验深要相逢拍手归
十月清霜重临风彻骨寒苦无栖泊处摆手出长安
京师出大黄见贼便见赃竹杖化龙去癡人戽夜塘
水急鱼行涩峰高鸟不栖世情看冷暖人面逐高低
云门小厮儿作大狮子吼鼻孔得半边不知失却口
赵州吃茶去毒蛇横古路踏着乃知非佛也不堪做
夫子不识字达磨不会禅大唐天子国依旧化三千
云开空自阔叶落即归根回首烟波裏渔歌过远村
百丈狸奴面沩山鬼眼睛见人空解笑弄物不知名
曹溪无一滴谁道庵名亦问讯老维摩铁壁复铁壁
世出世间法和底尽掀翻唯此一事实真金火裏看
千古尹山寺家风不厌贫只将这箇意接待往来人
巢穴通霄眼尘劳无住心经行及坐卧万古至于今
日月双萤火干坤一鹊巢大千沙界外总在目前包
狗子佛性无门上钉桃符千邪俱不入百怪尽消除
别离情所钟会合意无斁如何仅逾岁复赋弟行役
岁律亦已暮风烈雪漫漫去路阻且长念子衣裘单
严之水沦漪其山复苍苍子陵钓游地草木有余光
我昔临此州民容拙使君子行爲多谢慰彼无毫分
别驾亦何事休戚理则同但使民受惠无论别驾功
巍巍孤高亭念我昔所喟子也时一登千载起立志
义路本如砥利径剧羊肠何以书子绅世德不可忘
自昔谨交际人情易因循敬始以念终君子贵守身
邻邦吕正字质疑时以书校官有袁子苦语莫厌渠
藐兹遗体重相对子与予祝子以自爱念不忝厥初
云满南阳陌书藏善和宅行行重回首无使归思隔
送子目力短朔风吹我裾心焉独如结子也当念予
平时兄弟间未省别离味别时已不堪别后何由慰
庭萱既荒芜彩绶委尘土子叹予咨嗟寒窗夜风雨
逮此闲暇日頼有先世书与子共紬绎舍去情何如
呜呼忠献公典则垂后裔遗言故在耳夕惕当自厉
何以嗣先烈匪论达与穷永惟正大体不远日用中
履度如履冰犹恐有不及毫厘傥不念放去如决拾
事业无欲速燕逸不可求速成适多害求逸翻百忧
南山有佳木柯叶正敷荣愿图岁晚功大用宁小成
岁晚岂不念风雨漂摇之但当护木根纷纭尔何爲
岭海坐清静府公金玉姿幕府省文书简编可委蛇
十步有茂草会府宜多贤亲仁古所贵更诵伐木篇
闻之元城公南州宜止酒止酒纵未能少饮还得不
子行日以远我思日以长政或少闲暇书来不可忘
原原锡潭水汇此南城阴岸花有开落水盈无浅深
团团凌风桂宛在水之东月色穿林影却下碧波中
四序有佳趣今古盖共兹桥边独微吟回首忘所之
窗低芦苇秋便有江湖思久已倦垂纶游鱼不须避
长哦伐木篇伫立以望子日暮飞鸟归门前长春水
艺兰北涧侧涧曲风纡余愿言植根固芬芳长慰予
叠石小峥嵘修篁高下生地偏人迹罕古井辘轳鸣
高楼出林杪中有千载书昔人不可见倚槛意何如
开轩仅寻丈水竹亦萧疎客来须起敬题榜了翁书
流泉自清写触石短长鸣穷年竹根底和我读书声
云生山气佳云卷山色静隠几亦何心此意相与永
前年种垂柳已复如许长长条莫攀折留待映沧浪
危阑明倒影面面涌金波何处无佳月惟应此地多
芙蓉岂不好濯濯清涟漪采之不盈把怊怅暮忘饥
系舟西岸边幅巾自来去岛屿花木深蝉鸣不知处
幽谷竹成阴悬流着石清不妨风月夕来此听琮琤
亭亭堤上梅历历波间影岁晚忆夫君寂寞烟渚静
风吹渡头雨摵摵蓬上声欣然会心处端复与谁评
散策下亭阿水清鱼可数却上采菱舟乘风过南浦
湘水接洞庭秋山见遥碧南阜时一登搔首意无斁
葺盖非陶埴年深自碧差如何乱心曲不忍诵秦诗
昔人爲己学深旨妙隠微三复尚絅章服膺愿无违
日暮天无风岸巾夕阳中回首发遐想明月已升东
我家湘水滨年年赋徕服君家百亩田晚岁千树绿
种松苦难长松长还耐久莫作目前思但种门前柳
不肯竞桃李甘心同艾蒿德人一题品愈觉风味高
嘉莲秉嘉质解后逢赏音翁岂玩物者寄意一何深
扁舟横薄莫渺渺蓼知秋家山有江湖何必赋远游
南山烟雨霏北山风露多衣沾非所惜屦湿知如何
寒梅只自芳野水有余清山空岁云暮妙意相发明
花开山与明花落水流去行人欲寻源只在山深处
桥边风月佳俯仰有余思无忘履冰心方识吟风意
俗习有南北交情无故新得子班荆地朴鲁俱淮人
东邻夜牙筹西邻晨伊凉孰知陋巷士干坤书一床
学者闯圣门赑屭未易入张子乃深造以文作梯级
三吴士渊薮向我肯论交尚友忌一乡同人贵于郊
烧香爲后山展像拜太虚谁能作九原候虫吊寒墟
张子五车读笔作蛟龙腾百战气弥厉依然短檠灯
广文无酒钱到官倏改火清谭坐萧斋惟子屡过我
臛鸭久欲忘食蛙近亦稍人言淮浙殊得饱不汝较
君才高一时从我计已左要追庄惠尘挥麈论然可
衆景纷骄蹇君独着语亲十诗已椟藏不与俗子论
解颐匡鼎来诗语穷益新政用追前辈不劳吞吾人
再说可双璧斗酒或西凉索饭仰屋梁付子瘿木床
杜陵深堂奥无己掉臂入裔孙漫睎骥槃姗取拾级
取友英隽场如子乃石交进善定见与言从浚之郊
閲世有顺逆飞埃曀空虚旷怀略外物曲士乃拘墟
李蔡下中尔万目指骞腾何蕃头欲白秋窗耿青灯
张子携诗来危坐拨芋火三问笑不对政恐非助我
冷官冷如冰糊口仅廪稍藜藿得好客欠余不拟较
拥衾哦子诗清夢即淮左莫年书藏山舍子谁印可
置书营斗升大似疎间亲因之返初服佳趣迟子论
鈎窗玩孤芳残月衣上明紫囊拆兰麝小风弄初晴
幽人睡爲乡长日踵纳息天香唤醒然颇复费诗力
辈流魏家芳要领僧榻夢翛然目爲青未敢蜚鸿送
小篱护殷鲜久厌杂芳眩风烟桃李蹊一付檀槐战
秋雨歇复下西风微自凉不妨舟系柳已贷汗反浆
梁湖莽苍外后去未云迟县市容吾恋江潮不汝期
溪山可图画风物忆吾乡渔艇鸥鹜乱茅茨菱芡香
龙公底戏剧长啸暝江天雨鹊翻仍语风舟舞不前
平生烛之武况已雪髯翁誉我犹时用君言恐未公
所忧目力尽未问两足酸云峯三十六一一皆可观
寿拟南山祝春从北斗回物华欣向泰厚德发生来
母道齐皇极韶光傍寿觞徽音家庆集随辇奉尊章
风帘回翡翠冰研伴蟾蜍亲写迎春踮真符太上书
自得广成道长居不老天底须桃辟恶何用木延年
人艾休教采仙丹久养成六宫争结缕再拜学长生
柈献千年实杯行九节蒲至尊亲上寿家庆列成图
有德天同寿无爲日更长每逢端午节双上万年觞
画扇迎双凤轻衣拂六铢太清元有箓抱朴不须符
绕臂长生缕当门五色丝榴花看结子叶叶在孙枝
寒林几吹折冻柳不胜垂老去机心熟惊鸥莫浪疑
崔嵬吾肺腑面目似庐山江上风涛稳扁舟得往还
舒徐春昼永取次小桃红独爵把枝稳矜呼立晚风
两蛙随步武先后得位置不作渴雨鸣岂不贤鼓吹
疎筱寒林手文家富袜材片缣云气足仿佛认蓬莱
林塘天遗得花木地宜栽细纪平泉咏挥毫落海苔
牛磨人俱转车旋水即流争如霖雨足所至息人牛
爵禄不入心牛肥了耕稼绿阴生晚烟归来两闲暇
此君已可人更着水石映水禽穿林来相呼复相应
绿垂朱雀柳双燕不胜春泥落空梁语之人竟杀身
南国枇杷熟卑枝结子多一双拖白练飞堕绿林阿
小树生荆棘棠梨结子幽白头双野鸟相对菊花愁
夢断江南信空怜铁石肠绿么何处去二鸟独悲伤
风雨药栏西残红落锦溪明窗时展卷春色任提携
泽畔三生魄花间独醒窠摩挲苔上醉驱遣睡中魔
醉裏忘形客山中化石仙翻同醒酒伴作对媚平泉
何年老讲师趺坐贝树根落云化爲石亦得无上尊
水石两相激成形不自藏终慙爲兔窟仅喜作蜂房
意适舟轻扬夷犹杂雁鳬不须凌弱水乐地即蓬壶
拟倩谁家女相呼去采莲丁宁欵乃曲随意媚晴川
境与人俱胜心无水共流奇奇仍怪怪莫莫更休休
山坪萦雾草湖泺漾烟芦野色谁延入阴晴足画图
与物风迎浪澄心月印湖牀头不须易本自一尘无
心胸包天地人亦天地物莫笑容膝斋空洞足伸屈
心起五湖兴身轻一叶舟箇中风雨夜不用转船头
楚东雄地望胜槩属名流共俟谢安石难追马少游
家世岂孤竹夷齐真二难清风与直节一一聳高寒
豹变知非虎磻溪若是班当年谢安石只合住东山
楚望巢云处长怀曩寓居飘飘欲仙去渺渺复愁予
踞龟说漫游视蚁谈绮夢芥内取须弥撑桥寻月洞
植蔬常匝圃酿酒仍满瓮便觉三公轻更将德本种
拔葵固佳节灌园宁素餐公归客无归长铗且莫弹
好手聊饭牛不将笏搢插所以百里奚牛肥不枯乏
播物潜施令司花暗弄粧封姨偏漏泄预报信前香
有家堪作茧学圃甘抱瓮此生足三眠以外均一夢
团坐听情语移杯就果根分甘新更美敲打任诸孙
江南气候宜冷蕊破寒枝能共巡檐笑何妨受雪吹
六出雪中宜春藏向北枝巡檐时一笑玉笛且休吹
梅溽香蒸玉霜晴珠照林封君休僣儗得此足投簪
云起有真意水穷无尽心盘洲宁涸泽天下要甘霖
万象尽森着所观皆所欣谁能忘爱恶达观足超羣
泛觞有何心罚爵不爲耻流行固自佳坎止何妨醉
涧叠裴公石杯形鸱子船乘流欣遇坎结网胜临渊
盘洲比盘谷钓水鲜可烹采山独爲乐颇胜惩沸羹
园丁采时果足以供嗜好眷言无尽藏孰尽琼玖报
唐皇溺太真爱心苦未足因人忆海棠何如悟秉烛
无尘元不禊有酒即爲春一咏得真趣四时俱可人
剥棕堪覆宇代瓦胜诛茅有酒论奇字无心赋解嘲
勳业镜成斑光阴箭能疾明时贳此翁不须绳系日
长圆宜有缺久晕讶无风留此一轮满须知万古同
松风翳漫漫涧水声潺潺中有无尘公飞鸣相往还
昨夜春水生垂杨蘸波碧湖中相忘友两两有鸂鶒
黄尘满金谷山阴尚修竹所以盘洲景未足趣已足
人言风从虎风岂虎所出吹万生一虚石兄故无物
境佳因得水洲窈故名盘引作流觞饮岩边听激湍
奇峰疑地胜勒驾恐山灵何止管中见全窥文豹形
蓬蓬新叶盛柞拔俨分行宁作非材栎羞爲傍路杨
辟谷几经尘如芝今有神更开三益径似恐太无邻
弟兄爲师友晚岁共三径室迩伫远思东风吹鬓影
种桑思采桑蚕饥那可忍日暮寒女心无衣犹反本
霜叶雕残芰寒花发旧芦一秋明眼处落雁惠崇图
落水浮寒石看痕记旧汀更寻红蓼岸都有几鵁鶄
湖山远钟鼎往往属田舍公自得盘洲湖山买无价
九转多洄洑觞行得演迤休将比金谷除此只东篱
人但千筒汲谁知一线通泉今人惜重走卒与儿童
循崖瀑布悬遇坎茶铛沸水哉斯何取本者固如是
结实黄金包开花寒水玉香色俱可怜采涧勿盈掬
观鱼要水清爱鱼嫌芰剌能了濠上乐处世何必避
忍口嫌去乙蓄池怜所丁故应濠上乐不羡此湖醒
新月当沉钩香芹抵垂饵矶上坐移时水清鱼自戏
打鸭惊鸳起忘鸥得鶒驯世间能去我物外总输人
湖边谁摘芡轻度藕花风贪得鸿头去惊他雁序空
根随波共蔓花更水相亲鱼跃翻成出微光解照人
眉展愁难画腰纤怯系书过时低拂袖谁遣飒轻裾
桥上所经过秋成正乐郊儿童惊衮绣丞相只衡茅
积功墨成池增价蒲爲扇不作新样脚一洗憔悴面
藏六自爲巢巢莲岁久交支牀犹耐辱曳尾敢辞嘲
枕上蘧蘧夢胸中拍拍春从它身化蝶谁复蝶爲身
耻封秦爵五逃辱若逃暑孤立柴桑园出羣谁敢伍
槐绿复槐绿时来人自忙处阴聊避影岁月去堂堂
爱苔无爱竹戒勿长儿孙竹屋偏宜雪何妨种满园
共识此君面谁知面目真清风犹立懦奇节仰先民
迸穴穿篱出狸奴知几头真能参玉版足可当珍羞
母子惟慈孝心胸无棘荆斑衣供穉子深觉负平生
品殊名亦殊此君随藻鉴盘洲有木竹收拾无一欠
自得湘江种禽栖不敢弹怕摇枝上露犹是泪琅玕
峭节虚容物清标直中绳杖有削圆厄提携先模棱
干无筇九节叶类柳三眠介若此君操不因霜雪蔫
阿戎胜此君解颐须折角玉版得细参渭川成浪谑
赤身犹干固秃节尚毛垂木也乃如此人焉胡可窥
土衣圆绿孕屐齿孔方留莫扫钱留地应嫌薏苡秋
见鹢恬徐退看鸢喜讵飞飞芦欲何适绕绿打红围
掇芽无掘根掘根芽必空乌糯亦强名安得隳农功
旌阳仙去后服饵有仙茅绝笑拖肠鼠餐余不系庖
白发终烦扫黄精莫认花叶疑新竹箭根类老姜芽
银箸有生香叶排元紫房更名歌九畹课效万金方
种药怜苗润分畦戒蔓滋休藏肘后法医国是良图
野华复结实同在一枝上了知色即空聊作因果相
耻爲钻核种肯向道旁生中立不阿倚惟存恋阙名
采实傍春山成蹊邻露井和峤难责钱计核破莫整
名好实亦好毡车自北来流传今转盛见者莫惊猜
苦笋恰相逢匀圆得许红荐新存古意驱鸟念园公
架竹引龙须时攀颔下珠欲求西域种北使昔同符
颂橘固多品其贤知若干后皇偏着意尔许绣团团
金橘大爲贵舂陵价倍增盘洲移得种风味圣全能
织文充革见雾霭入怀香亦唤罗敷种曾闻湘水乡
似雪味能珍肌肤雪后身花香还胜雪未信雪如人
大谷固绝品鹅梨亦遗味名园见似人神皋花溅泪
魂清萼绿华望绝江南使天寒倚竹时风标略相似
梅格依然在诗家莫认桃纵烦金井水终近楚人骚
多叶似太繁浅装还越样格韵细题评远出红梅上
平分爲四序长得作春看三友诚高品兹花一岁寒
丁香从百结恨只满东风未必愁能解虚传酒有功
二月拆芳苞凡心比并交丁香多意绪和月堕林梢
蟠桃微具体一岁一番开唤作昆仑种疑从金母来
花叶自低昂攀折人不舍偷实定短人朔辩愧黄马
游丝扬晴空垂杨曳平地中有海洲仙学舞金钿坠
天巧宁容觑春工岂待描绣将花作带舞衬柳垂腰
天亦费机巧红葩剪似匀丁宁弄刀女故故莫争新
佳色光浮额微香露着衣枝条还更好花品世间稀
鸟啼从溅血花发亦同心三月春光老映山花照林
占香名梵苑住托凈心根家住鱼千里断桥流水村
衆卉从争媚花开始是春一年春富贵造物太于人
春与花垂尽惟余九一分留春有红药只此自超羣
玉蝶正开时绿稠红渐稀移将永嘉种夢逐漆园飞
平泉珍簇蝶道是永嘉花玉绣名吾里瑶琨不浪夸
微拆香喷鼻低垂羞傍人花中如此粲未笑已生春
花开水晶瓶叶排青琐窗枝红立白帜蝶阵垂翅降
羊角连蜷上青霄便许凌绝怜香草色莫遣逐浮萍
高可侪琼树低聊拟聚仙亲看临汝种见此不生年
刘项英雄志争如溺爱何宁无戚姬草頼有大风歌
采苗能胜芹摘实可当粟瓶罄罍未羞难贮杯中醁
御米具体微有罂无储粟妖艷耿春光名佳不翅足
紫裳苍玉佩乞与碧纱笼怕作行云去人间瑞霭空
香客忽破鼻从事宜到脐忧端集无所醉倒休扶携
手植盘洲圃心怀西掖垣至今花萼上雨露有深恩
轻素梅留魄重开六月天南人虽惯见北客但垂涎
昔见茅连茹今看花盍簪若爲惊作客故有蝶相寻
叶侧临粧镜波摇濯发盘殷勤数多叶落日更凭栏
淤泥生凈质妙观起凡心少见人间瑞谁栽满涧浔
津陆元殊种名称偶尔同秋光波底见堤上忆苏公
花发鲛人泣春归赤子还三珠原有树疑是海中山
乍作槿花看荣枯漫自繁谓桑来佛土何补一丝寒
皎皎凌三夏闍城第二花秋魂凭楚些黄额访仙家
暮色晓还开残红委地堆道如西蜀锦何似北山莱
叶不类尧荚花疑来舜楹风枝吹彩羽如杂九韶鸣
厌绿不厌红夺朱非恶紫了知色即空色空奚慕蚁
晦雨难渝操朝阳易染殷来从纪渻宅不鬭但峩冠
老枝藂梗叶殷色吐肥花却见凌寒意无人爲赏嗟
璧琮行洛佩雨约过阳台正使枝难好风标故似梅
司花工剪蜡墨客巧抽脾醖借无梅操生香认得知
境中曾见画雪裏故依然展尽衷惟赤须输九万笺
叶如花傍砌往事逐浮华旧曲惟传恨人间复见花
一秣志千里我欲乘腾骧圉人不在侧勇气聊颉颃
铧骝绝代无晚去犹见画萧然千里姿聳立亦闲暇
长见幽苹食谁分野草眠随行能缓步相对可忘年
岂以多文累轻身蹈巧机樊笼莫惆怅爲汝护毛衣
鶑雏初出谷迁木寄晴花不解如簧语犹疑度柳斜
物有爲身累龟灵却受钻毛公今放汝珍重保身安
五色曾呈瑞绿毛从古稀碧潭凝染色逐藻长毛衣
书蠹犹堪读囊萤亦强观竞辰规后学继晷匪油干
种竹亦云好结交当有道能邀岁寒伴同呼酒家保
九醖耐留春檀心娇未吐须结舞霓技怕作行云去
茂竹永和字浣花天宝诗清江入舟楫忍泪别僧持
偃息飞檐下开轩适向东满床今夜月只欠与君同
年华纷代谢时态几沉浮天末凉风起何人不感秋
已是诗成集何妨酒拍浮人生不行乐空惜鬓惊秋
向道鲈鱼美须渠太白浮季鹰归未得空忆五湖秋
柏寺官联谬萍踪宦海浮向来苕霅夢罪我亦春秋
故里经年别虚舟尽日浮有书谁与寄目送雁横秋
窗暗灯花结帘疎露气浮晚来城上角吹断一天秋
诗到齐梁后名多李杜浮谁能追正始蟪小岂知秋
处处村舂急家家晚爨烟青山映丹杏过雨转嫣然
寒食无多日梨花又一春鹿门山下路真有姓庞人
尝闻一鲤鱼飞腾作清质至今涵青霄尚且浴白日
尔根深且固余根浅且洿移植艮无期叹息将何如
见疾多朝士争名卒未休急流须退勇焉可又随流
静退方真乐趋时未遽非不知全道者进退两忘机
荷芰藕生莲每忆心中苦拟掇断根苗丝结千千缕
侯妇匡坐叹荡子新赐册先自薄恩私嫔嫱几巾帼
莫作侯家妇鸤鸠理清瑟几许白头人同心绾同室
侯妇且勿叹金玉多满堂蛾眉不让人当奈薄情郎
田田白团扇轻绡写蝉雀用之却炎暑生风郎掌握
团扇复团扇羞郎引遮面顾景强踌躇隙月云端见
团团白纨扇奉君挥素手余凉入长夏结交贵经久
谁云两州牧择笏望辕门渠亦髭须好公今德义尊
江山共清焕鱼鸟亦萧散归与三亩园趁此秋未晚
当年丘壑心皎皎秋夜月那知蹭蹬间秋风雕壮发
童乌已黄土其奈太玄何尚喜熊儿在能爲田父歌
窗隙风微度檐头月半欹当君感秋日是我到家时
穷愁好着书到此已绝笔十年意外谤庶可弭万一
兰焚以其香樗寿以其散万物无不然愧我知之晚
莫竞夢中鹿且视指端月傥能心地明万事一毫发
朱丝徽黄金问子用此何从来履霜操不及懊侬歌
今年苦风雨老屋半倾欹投足犹无地君来正此时
欲书归田具请子试濡笔先之蜡屐双侑以藜杖一
老矣木居士苍皮今几围轮囷卧涧壑吾与汝同归
閲人固无多每爲子倾倒虽非矍铄翁竟是鲜健老
收驹汧渭间谁识此老骥伏枥我何伤着鞭渠可畏
抵寒唯粗絺调饥但晚粟切勿笑此翁此翁吾所伏
行须置町畦禅要着槽枥覆我千日酒面君九年壁
忽忽把臂间各不负初志渊明荷锄翁子云执戟史
澂心秋月明触事浮云坏鳬鹤置勿论凡楚竟谁在
不取禾三百同笺偈八千归欤建德国吾马不须鞭
人生老戒贪金堤捍河水他年渝此约何面视邑里
一落絷维中永别啸云友秋月耿寒林时来夢中否
当时饿鸱箭惊皇无复魂困卧阶下草深愧主人恩
煌煌百宝函珠璧烂星月惊倒西域胡祥光与天接
江云隠檐楹海月浄窗几安得德云来与渠同徙倚
大地不解容四衆俱欲杀不辨如是心定难消此衲
微风不动波莹可照毛发谁解与渠磨寒空秋夜月
余妖屏蛇虺老屋化金碧惜无柳柳州爲铭岩下石
一辱云汉章林壑遂增价便是补陀峰还须避三舍
不见碧眼胡忽忽心未稳印心须此经烦君剩传本
谁云沧溟深一吸了无在试问何样人身如椰子大
寥寥清夜月现此亭中水谁能同斯游归唤寒山子
方惊匹练横忽骇羣羊散纵使踣苍崖老禅唯解看
造化管不得要开时便开洗天风雨夜春色满银台
鸾背如花女出自咸阳宫不愁无主爱惟怕见秋风
夫人承主爱不在鸳鸯帏庭枫飘一叶满眼贮秋悲
洞房暗薰结谁作双蝴蝶夫人独自夢清露泣寒月
先生耕道时万卷皆其具岁晚德已丰万卷犹如故
理甓完新甃披沙挹旧清一瓢遗味在隽永若爲名
氛埃痛扫溉邻里谢将迎默坐无余念欣欣物自荣
万变本六画六画来何从此理须玩索明窗露未浓
食藕痊沉痾制荷被吾体未如对芳华幽贞似君子
我读精舍篇夢作山中客从公夜不眠寒灯歌白石
静如顔心斋动若禹行水迷邦谢阳子谋国付樗里
抱膝小窗深读书空谷响一笑有会心纷纷自雄长
言发矢无乡机深舍争席圣处倘策勳珍重相与力
风急窗自鸣霜严酒无力岁律方峥嵘幽人坐坚壁
苍山开秋屏屹立俨无对下有岸帻人意气压苍翠
横笛人何在山空花自开不妨听晚弄声与壮心来
清溪转回环石矶俯深碧公来坐忘归此意白云识
烹茶人外世遗竈水中央千载公仍至茶成水亦香
世路风波恶扁舟去住轻中流发清唱千古有遗声
山寺寂无僧空门白云冷惟有寒松枝悠然照潭影
操技颇称良全身苦不早堪嗟魏老瞒今亦同枯槁
古墓尚巍然蒙茸皆宿草经春一发生士女争祈祷
英雄未得志落魄有谁怜一饭寻常事千秋颂母贤
桥在大业间今日已倾圮万古长不磨云山并烟水
列城二十五去国一百舍西夷蚁穴通南岛鲸波驾
名节士所重当如护睛脑立朝与行己本末要可考
木杪出危阁轩窗罗翠屏更须登石望欲尽远山青
草色红泉井桐阴白板扉徘徊不忍去坐待白云归
艮不获其身人无监流水畎亩义惓惓时止非吾止
长剑歌明月吴门一夜过红楼何处是爲说马阑坡
药圃幽人径桃源处士居岁时虽屡改踪迹尚如初
住山头欲白何尔太邪揄却厌旧时面丹青别换模
秋雨秋山夜纵纵自横横平生无罪过不合去爲僧
明明道不说此理凭谁识春风一阵来满径花狼籍
松阴行不尽疎雨下无时世事几兴废山中人未知
因我得礼你莫放屁撒屎带累天下人错认自家底
山润石含玉林秀渊藏珠珠玉两交辉情穷意难极
一夏九十日今朝喜告毕二千年前事切忌更寻觅
诸法寂灭相不可以言宣老来不着便过犯已弥天
有问冬来事京师出大黄汉家勳业在樊哙与张良
雪子落纷纷乌盆变白盆忽然日头出依旧是乌盆
大人具大见大智得大用胸中怀六合掌内握干坤
不坐空王殿不挂本来衣何须更恁麽切忌未生时
兴化打克宾猛虎蓦腰骑养子不及父家门一世衰
扬下采樵斧直入堆坊舂一脚踏到底黄梅信息通
宴坐白云裏经行碧嶂中游人穷不到幽鸟自怱怱
窗间耿残灯屋角照落月披衣启柴关呼帚扫黄叶
晓色殊未分江风飘然起开窗看芭蕉露重叶如洗
不雨已三月草木无光辉篱边旧菊丛生意良亦微
鸿雁何时来肃肃楚天晓悲鸣向江南江北稻粱少
扰扰世间事悠悠眼中人幽怀与谁语独立望秋旻
剥啄惊春睡萧然湖上僧篝灯夜深语多说鉴巴陵
宗师贪寂灭祖道益衰迟只有青山色相逢似旧时
江草随春远沙鸥伴我闲殷勤东去水送子过金山
老去诗情在逢春只欲狂飞来枝上雀似亦爱幽香
闲居何所宜把酒策第一石田今有秋痛饮事可必
去秋旱太甚百神无不举今岁感天公时有容易雨
暄浊气未收夜雨聊一洗心清不受尘眼凈岂容眯
哦诗思远人欲往无羽翰焚香闭门睡睡起香未残
百岁已逾半知复几寒暑此事当究观勿共俗子语
长安卿相家一食费几万有功享固宜我辈且蔬饭
新凉可穿衣出门造谁家城头有高楼散我两脚麻
夢作吴淞去脍鲈捣香橙道逢湖海人欢宴如平生
却扇情未忍补衣计当早骚人爱悲秋秋色政自好
交情易翻覆世态多炎凉倦游将何之可乐唯醉乡
禽声春后变柳色夜来深老子关门坐无人识此心
今朝忽至前郭索当炎伏也知楚人馋不待秋霜熟
莫讶萱枝小能施宫样粧只缘沾染足绝似杜兰香
巢余太古雪人有正始风头如雪絮白面作春桃红
植杞必植梓艺兰仍艺荪过庭遗训在凿楹故书存
郎如枝上禽妾比庭前树翅健入云飞根深随不去
平处须忘险危时好计安兴亡关一着慎勿等闲看
离火自天烁温泉由地生我来需晓汲聊用濯尘缨
我来方自噤投宿寓鸣山立仗古所戒对山空厚顔
墙竹生夏阴风荷留宿露解衣一盘礴此岂不足付
风檐袅茶烟铜瓶语相泣清阴一疎箔不碍飞花入
三椽函宇宙一卷肇干坤深味画前意宁于纸上论
作者亦何患思深义亦深忘言更忘象默会古人心
贱宜人弗齿贫遣日劳心不着新诗句春愁那可禁
穷达渠非命机关不到心新诗聊自遣高兴若爲禁
无客共谈道有谁能赏心人生要自得穷困吾能禁
一生俱有分万事要无心强聒诚行险危哉安可禁
歌舞纯周雅风流见夏时可能供痛饮无畏误雌霓
万事如浮云可翫不可有三年刻一叶未就骨已朽
可怜负薪子误有廊庙志出门欲何之马拙车未试
一饭腹果然身外百不须深知饥方朔不似饱侏儒
堕落生死间大患爲有身老子识未破天地岂不仁
幽居悟前疲寡欲得身健筮之此何祥厥繇无水困
有书但插架有门亦常关是非天下争而我土石顽
好酒来谁家明月得我心把酒弄明月醉卧盗不侵
厄穷果何尤利达竟谁在眷言荷鉏人妻子敬相待
或劝着子书我恐落人世呼儿具纸笔一岁复一岁
人事尽乡曲田租了王官独于大海枯不改古井寒
幽人有遐心蔀屋涵澄空况复得此山心事与境同
一壑亦易得安得桂林林道人偶见之不是岁月深
两崖束青天中有月皎皎乍可谓月低不可谓天小
促膝有仙凡烂柯无小大谁知桃源人不在秦晋外
尝闻凤栖梧梧老凤未栖令我日伫立不知月东西
云以无心出云归亦何心樵牧窥其藏妄意此阻深
清晓閲草木各具天一水安用学餐玉将以蕲不死
涓涓自空来霏霏复不见安得自尤物使我耳目乱
凭栏时独立万象皆见前若非着眼高亦是天一偏
鬵釜吾已溉吾缨亦无尘漥石以潴之恐有抱瓮人
大飨须三饭中黄起四维欲追千古意眼底合深思
功名还壮士道术付诸儒但欲谋田□扁舟下五湖
小斋标新名清风自成响世累已破除阳来道方长
落日谢虚阁横琴相对闲片云将急雨一笑失前山
点点万家灯风清醉复醒广轩高绝处俯瞰一天星
猎猎水芭蕉如将隠士招清风来处远袢暑坐中消
金山寺裹山焦山山裹寺风雨劝我归也省两头事
莫要作圆月才圆却又亏不如作一半犹有向圆时
上方古栋宇年久自参差动我行人想相看各赋诗
石竹麝香脐博山水沉炷勾引爱香人攀花春笋露
江南万玉妃肌肤冰雪立平生爱淡粧不作胭脂湿
金沙与同架并蒂更连柯红白虽相宜品藻当如何
倚窗春睡觉折玉满手香篸云疑未稳指点问檀郎
何面与荀香美丈夫可试不学海棠花只如妃子睡
昨日落酒杯引我卧醉乡对午犹未醒支颐听煮汤
爱花莫看花如饥贪画餠一笑大江横此句须参请
前晚尚锥锋昨日突枪剑今朝又稍长吾曾刻竹验
突兀出藩来颇似逞狂荡高下列阶前又如识少长
行矣脱锦綳笙竽奏风篁岁晚尤可敬霜雪不改常
吾家苍头奴斫玉手自携云恐春风恶吹开枝高低
我至再三惜恨不长百尺要夏结清阴荫我醉眠石
世网角雄雌官途争是非人方酣蚁战吾自送鸿飞
恨题玄都观欢入武陵溪花面无今古人心自笑啼
牛角横素书春犁破朝雨鸿鹄志安知功名心自许
羊裘晦山泽貂蝉等鸿毛直鈎道可行一钓联六鳌
窄窄山腰路娟娟屋角花溪回蔽修竹鸥暖戏春沙
着雨林花暗敲风槛竹幽翠屏疎得夢红叶忽惊秋
鹤立松梢月鱼行水底天风光都占断不费一文钱
村饮夜归来健倒三四五摩挲青莓苔莫瞋惊着汝
意得壶觞外心清杖屦间簿书休吏早花鸟向人闲
昨日栽茄子今日种冬瓜一声河满子和月落谁家
一九与二九相逢不出手巍巍不动尊脚不离地走
年尽不烧钱鼠穴被蛇穿直饶玄会得对面隔西天
水声山色裏猿啸月明天唤作圆通境更参三十年
万古澜溪上无风浪拍空路穷桥断处看子展神通
秋光清浅时白鹭和烟岛良哉观世音全身入荒草
宝剑未出匣神光射斗牛千兵虽易得一将实难求
爲郎缝春衣春尽郎未归羞见庭下花一双胡蝶飞
良人久在外想像裁香罗放下金粟尺无言颦翠蛾
花开复花谢堕在藩溷边不惜花落尽惜无长少年
返照南山脚西风古渡头破烟双鹭晚抱叶一蝉秋
溪凉鱼发发山静鸟飞飞草笠儿驱犊荆钗女浣衣
今代冯野王声满东海滨可敬亦可爱温然气如春
绿绮弦朱丝爲我调白雪此亦公绪余所长兼五绝
尝试评公诗崖岸极孤绝同僚笔可焚后学巾宜折
清真去边幅明白倾底裏枳棘见鸾凰十倍跫然喜
讲道师友少稽古编简残何以起斯文念之心爲寒
银鈎入翠珉文字本肤浅以书不以辞恃此或行远
人品如许高不卑一官小居之以廉勤王事岂难了
霏霏玉麈谈鄙吝堪澡雪每见辄有闻敢惮频磬折
道本无垢凈境自有喧寂愿闻禅说中何以得真实
黄门执戟翁晚乃薄词赋我宜草玄文未必知妙处
路入三家市墙围十亩园云山如画出人住小桃源
两眼明如月江湖度十春问谁当鼎贵笑说未逢人
济济斑衣子怡怡白发亲紫萱偏得地玉树解留春
冬夏勤温凊晨昏洁膳羞堂中人不老庭下草忘忧
玉色不受垢照影清江滨江雪岂不寒枝头浑似春
北枝未春风南枝先暖雪吹香只自怜驿使音尘绝
迥野殊寂寥孤芳太清绝暗香疑有无似亦畏攀折
皎皎姑射仙缟衣而黄裏一别如许时见之先失喜
花开有底急迫此岁律残捷报春信来不知冰雪寒
点缀鹤膝枝无谓花萼小亦有鼎实存相期春事了
诗人自情亲俗子极交浅所以疏着花即之风韵远
虬根蚀土石老干饱霜雪孙枝吐春妍靳惜那忍折
幽人自爱花花落恨岑寂岂悟化工意褪花方着实
岂无和靖诗亦有广平赋多爲花写真终难尽佳处
双秀云牟实三眠雪茧丰无人知帝力浑在舜弦中
御柳垂波绿宫槐覆幄凉香风随步辇偏到殿中央
采缕萦朱户芳菰剪翠筒风光天上别景物世间同
嶰管今朝应璿杓昨夜旋耕桑三万里一样乐尧天
事已高超古心犹切爲民慈顔应有喜房宿正当晨
采柏浮仙醁凝酥点寿盘君王千万岁长奉两宫欢
玉管和声度金铺丽景迟思齐文母圣春日受春祺
宝殿春朝退瑶池夜宴深明朝是人日时复问晴阴
翠辇西湖路雕盘北苑花时平无外事随意趁年华
今岁韶光好时逢大有年条风方被物菖叶又催田
今岁韶光好年中两见春余寒九日在芳意一朝新
今岁韶光好田闾气象淳政平无横赋粟贱少穷民
何处春来早光风入九门未翻池荇翠先着壁椒温
何处春来早坤仪物意熙烟生金屋重日上玉阶迟
玉斝浮菖细金盘荐术香皇龄千万寿高拱舜衣裳
兰气浮丹殿槐阴被紫宸薰琴多在御挥拂寄深仁
清晓开鱼钥红云缥缈间催裁恤刑诏传放谢衣班
剪玉菰筒翠盘金彩缕长宫中多燕喜天下正明昌
瑞麦登时物香蒲荐寿祺珠囊新样小蹙就葛覃诗
欲识春囘处长生大帝家万年枝聳翠千岁果开花
欲识春囘处君王献寿时矞云扶宝座和气入瑶巵
欲识春囘处晴峰俯碧泉岩峦犹积雪草木已生烟
天上春光别东皇管领来初从旗气转旋逐跸声囘
天上春光别融融物态宜彤庭花气暖黄道日轮迟
天上春光别时康乐事繁烟花浮阆苑露叶簇金盘
赤伏祥晖盛黄离治象亨天时四序正君德万方明
采缕盘金丽香蒲镂玉匀君王千万寿岁岁乐兹辰
日御秋秋永云峰叠叠繁宸心定忘暑长算入中原
玉燕垂符小珠囊结艾青更将长命缕侵晓奉慈庭
厚德承三殿柔风被八纮欲知勤俭化当暑浣衣清
翠管吹寒去青旗卷仗来慈皇千万寿春日上春杯
剪玉酥花细盘金彩胜宜六宫呈妙巧春日颂春祺
凤苑开丹燕龙楼下翠华天工不敢住春日着春花
春晓慈闱启君王奏问安和声调嶰管欢颂献椒盘
春昼慈闱静宫帘日上徐焚香开竺典滴露写仙书
春夕慈闱永瑶池乐未央管弦声合奏灯月影交光
待月长生殿迎风太液池慈顔欢乐日圣德盛明时
濯濯风涵柳英英露泻荷微凉无限意分付舜弦歌
莲叶看龟上桐花引凤栖圣人千万寿福禄与天齐
菰黍团云白菖花剪玉长晚凉新月上水殿按霓裳
海上千年实峰头十丈花年年当令节同献玉皇家
翰墨消长日尊罍占远风纤尘吹不到人在玉壶中
风露枯肠裏宫商两翼头壮号森木晚清啸茂林秋
人生不更涉何由知险艰观君一巨轴奚啻百庐山
四壁无遮碍凭阑豁远胸何须高百尺亦可卧元龙
岂是无仙骨平生百念轻但存方寸地吾不计前程
三贤堂趣远四照阁诗传高节无人继孤山只俨然
道丧嗟耆旧人亡独简编家藏六君踮何必万人传
误墨虽藏白飞埃欲敛昏谁将草玄手着意写前村
屏灯红灼烁窗月正黄昏印出横斜影分明竹外村
溪藤横翠约老眼颇眵昏唤入凌烟后江村不是村
红粧夸睡足粉额趁顔开惟有江梅样蛾眉淡拂来
玉容曾浥麝仿佛带香开不比真花怯斓斑怕雨来
从来冰雪体引墨爲君开寄语金鸾客和羹人正来
老病忘时节空斋晓尚眠儿童唤翁起今日是新年
逢花眼倦开见酒手频推不恨吾年老恨他将病来
方看竹马戏已作薤露歌哀哉天丧予老泪如倾河
玉雪色可爱金石声更清孰知摧轮早跬步不可行
念汝虽孩童气已负山岳送汝已成人行路已悲愕
他年驷马车谓可高吾门只今关心处政在青枫根
糊涂不成书把笔意甚喜举头见爷笑持付三四纸
笑揖索酒罢高吟关关鸠至今此篇诗狼籍在床头
汝父诚有罪汝母孝且慈独不爲母计仓皇去何之
泪尽眼欲枯痛深肠已绝汝方游浩荡万里挟雄铁
中堂与曲室闻汝啼哭声汝父与汝母何处可坐行
从人索莲花手持双白羽莲花不可见莲子心独苦
足音答答来多在雪楼下尚忆附爷耳指问壁间画
我痛须自排汝癡故难忘何时篆冈竹重来看眉藏
昨宵北窗下不敢高声语悲深意颠倒尚疑惊着汝
世无扁和手遗恨归砭剂嗟谁使之然刻舟宁复记
百年风雨过达者齐殇彭嗟我反不如其下不及情
百花头上开冰雪寒中见霜月定相知先识春风面
主人情意深不管江妃怨折我最繁枝还许冰壶荐
地高风易作天漏雨偏多访橘苏仙井看碑义帝坡
忆昔韩退之南征过吾州持觞看叉鱼妙句落芳洲
无复尘劳夢犹蒙故旧知宁辞万钟禄不负一纶丝
悄悄山郭暗故园应掩扉蝉声深树起林外夕阳稀
劲节不可拗浄色不受污平生今日交屹屹老桂树
史君大雅资胸中淡无欲尤物能移人犹有此数竹
凉风不肯来偃蹇如相要悠悠天地间舍我从谁邀
未必柳柳州有此一饷凉心清境自静内躁物亦强
簿书本不俗安能碍凉飔少陵冰壑心却恨与事违
天子治平切一贤远王畿朝廷岂不重赤子贫无依
九雨当一晴燥湿未应革那知平畴间已作龟兆坼
一冤旱三年此理乃无欺乖和自相召天意容何私
文移急征输追逮及圭撮安得语里胥反手逐旱魃
豪家低昂心常对时亏盈卓氏一窖粟杀人眂长平
白粲十万艘日夜随东流常平贯虽朽还作苏民不
饥民日嗸嗸汹汹溃堤水痛决未可知无易此一蚁
羸然一老翁一病一伤和寒暑不可测奈此根本何
天时不可齐天心不可违君子能知天手转丰凶机
德意徧岩谷纯心对云天办此一爇香从公作丰年
访旧知俗非好书与理近气味既如此况复少畦畛
少年擢两科才气掩公行恨无东坡翁爲君赋秋阳
百里不足骋千里漫同流推君友于心对此良优优
君知作县易我知作县难临深以思险愿勿作易观
赋拙君能传政拙君当继爲问舂陵人巧者竟谁似
尝闻居士语丁宁有深旨要使眼高人不识贵公子
忍酒非上策忍醉乃真方长忆醒时悔须减醉时狂
龃龉不足病快意或爲妖尤物亦移人此念当永消
二老不忍别相期尚百年正当爱日时剩种北堂萱
嫣然亭上雨鉴止池边月人隔九疑山何以慰愁绝
平生兄弟间聚少散亦多欲作对牀夢奈此往复何
法许公不许法不如公严公不爲我留宁避世俗嫌
我归不能休公去不可挽依依原隰间相对意无限
尝觇金匮书遗逸穷冥搜肯令太史氏挽作周南留
离离鸿雁行漠漠鲈莼秋谁独无此情何以写我忧
不作画梁燕定非幽谷鶑此心无着物万事莫留名
猫头争立玉黄雀剩披绵橘子生犹绿江南十月天
漏恩余草木苛敛察箕头犹有形骸碍谁爲根本忧
浓淡云山色抑扬风水声体中有佳处不是喜双清
晓日开屏障篮舆行画图融融万物表此处是规模
霜螯百镒重人世一身多我意已凄惨如君风味何
地熟桑麻易村深气象醇此行真不恶今日似阳春
事以义爲本尤须礼作舆有时当致曲切勿背吾初
多贪缘纵欲多欲必伤生来日应难料空留不善名
酒尽或容求恩伤不可收伟哉王相国沉默孰与侔
荆棘不须栽须容驷马来面前如路窄何地不蒿莱
迂轡不难爲长愁与我违忍贫胜忍辱免被好人嗤
好语噤难出卑词强应酬只云逃口祸却恐遂成偷
事事皆由命穷通各有时穷通吾顺处虽命亦何爲
竞索驾高车吾宁守户枢安能念荣悴且欲辨贤愚
宿怨养痈疽终须殒此躯若能忘物我天下尽平衢
爲利较锱铢真成小丈夫脂肥不满腹罪已塞堪舆
七情随物感惟怒最难平我若能忘物如雷动太清
我身何自有毫发自亲来身且非吾物何论身外财
好毁非佳士毋轻听彼言如人名父母急去不须闻
物害须当去无爲煦煦仁可怜永某氏爱鼠却伤人
冬月不启壁深虑惊蛰虫物方全性命如我爱吾宫
捧檄爲亲喜拖绅岂我荣若谋妻与子宁不愧何平
已复山上山何当口中口写兹秋下心寄我女边帚
求仁亦多途取近惟一路内恕以及人知君用心处
安宅旷弗居浪自分彼己傥由恕门归天下一人耳
此道固非浅圣门两三人佳名长在眼无实勿爲宾
一心贯羣伦乃是吾祖事耳孙不绳武愧子两大字
视后而着鞭书此以自儆一言行终身要处君已领
房州亦是家守岁落灯花乡信长凭雁僧餐自施鸦
一泓虽浅清长时自甘冷可怜病渴人临深垂短绠
商山四老人避世还出世桃源独终隠坐看日月逝
山中亦何有烟云扶层梯叠石抚空罅洞水涵清漪
佛语心爲宗无门爲法门箇裏全身入别是一干坤
法法不隠藏今古露堂堂更进这一步明明爲举扬
圣因古兰若湖边绝潇洒知他几百年已属斯人也
结夏又十日箇事作麽生无风荷叶动决定有鱼行
日日是好日时时是好时只爲分明极翻令所得迟
此世不移动彼世不改变惟一坚密身一切尘中现
今朝十月一开炉是此日赵州宾主话圣因爲拈出
去去实不去来来实不来去来如夢幻虚空绝点埃
本无迷悟人只要今日了了了了了了面南看北斗
我有一转语历劫常如此迥绝无人处聚头相共举
满眼觑不见满耳听不闻空劫已前事分明举似君
十方诸国土无刹不现身举头天外看谁是箇中人
解语非干舌能言不是声刹刹尘尘尔何处着浑身
此衆无枝叶唯有诸贞实我法妙难思五千人退席
一二三四五五四三二一无量妙义门皆从此经出
赵州无佛性丰干太饶舌南泉一枝草云门干屎橛
光阴何太疾如白驹过隙惟有衲僧家日日是好日
弥勒真弥勒分身千百亿时时示时人时人俱不识
开池不待月池成月自来寒山逢拾得拊掌笑咍咍
薰风自南来殿阁生微凉要知端的意拄杖爲敷扬
万里无寸草衲僧何处讨蘸雪吃冬瓜谁知滋味好
碍处非墙壁通处没虚空双关俱透彻别是一家风
葛公住此山此山湛如蓝只今何处去犹自口喃喃
一九与二九相逢不出手因甚不出手免见扬家丑
今朝四月一结夏又在即若是到家人日日是好日
以此爲津梁赤体露堂堂风光都买尽当处是家乡
赵州唤作火全身入荒草我今不是渠渠今正是我
腊月火烧山毫发不相瞒佛手遮不得人心似等闲
独坐大雄峰宗通说亦通咄者老漆桶不落有无中
一棒一条痕一掴一掌血杀人能活人不传之妙诀
曹源一滴水散作人间瑞茫茫宇宙中几箇知惭愧
用处天然别更不落思惟山河并大地全露法王机
自从胡乱后更不少盐醤开口便见胆岂在语言上
真佛屋裏坐开口成话堕幸自可怜生教我说甚麽
日裏看山好好在什麽处要见老云门不落第二句
一字入公门九牛拔不出咄这野狐精鼻孔都打失
来说是非者便是是非人诚哉是言也弄物不知名
落日千山赤平林一带青翁方卖鱼去孤檝自横汀
落此鼪鼯野宜从麋鹿群何知交友内而乃得夫君
何氏之从学源流远有余穷经类元凯能赋似相如
楩楠霜雪余用之可以大蓬蒿束缚之世亦安取代
楚国千年薮岷山万里江胡爲入吟笔政以落蓬窗
游从二年中离阔三百日政自迹如疏不妨心故密
今日东阳郡城南尺五天胡爲五溪行道里逾几千
重湖岳阳楼五柳渊明里定复有佳人与之同徙倚
生儿思称家人孰不欲可门户冷如冰其尤莫如我
曾闻一夕语可胜十年书同舟数月程其得当何如
明经取青紫此谚亦已鄙至哉师初录弃彼尝在此
频登采芹亭所乐非山水君今去我东愁绝重来倚
闻君射策日落笔字数千行看玉堂试阔步踵英躔
君行过吾里舣舟并南山王郎两徐子非必素往还
崎岖千万山踏破青鞋底何似引章泉同耕老兄弟
空蒙天外林璀璨岸头石何许放舟回寂然方自得
沙鸥故飞飞湖雁更历历顾我亦忘机相看同一适
画师端爲谁钓者亦安在我不识若人相望大千内
曾恨固无遗谢兴亦不浅人言介庵介我谓远斋远
远近分浓淡阴晴异蔽亏不知山路险却幸马行迟
近岫披晴雾遥山纵雨云皑皑疑雪积莽莽若江分
岭路萦纡合泉流诘曲通田毛无岁旱山课与耕同
芋亩疑如蜀山田更似闽只看无废地宁复有闲民
巨竹差差合青杉袅袅长人多表池槛此乃亘山冈
怅彼荆榛合欣公杖履开倘非人隠异何许笛飞来
已载相如赋还披杜老诗团团自长叶佳实欠累累
蜀酒能袪虑昌阳解引年楚君爲楚节湘客念湘船
欲雨雨似止爲霜霜不成山云解衣带晓日挂铜钲
冷语可销暑昔人曾咏之我来登雪观政值绿阴时
公乎仁且智意托山与水唱道本龙门遗尘仍栗里
雾雨犹疑合槎头不可窥凶年走牲酒平旦但茅茨
爱此沧浪水临流坐写诗赋诗元未就借水发幽姿
昔去无此屋今兹更添竹吾辈固萧闲道人殊不俗
相逢亡恙外第一问书堂爲说当年树如人出屋长
春来多睡思茗椀亦时须不敢家园乞芭蕉有剩无
君爲乡校长我政旅人居借屋元相近相过莫放疎
西湖万顷荷护以堤千丈应诏待新辞无爲恋盆盎
鸟雀知既夕相逢如择栖嗟余独何者失侣自东西
如抑又成扬既考亦或鼓始信石能言无疑铃解语
松竹青原刹香灯七祖签穷通非所问风雨暂成淹
要作山中宿怅无林下期摩挱鲁公字咀嚼豫章诗
风潮涌琉璃露朵纷锦绣景物故不贫诗篇况能富
名士每名泉一瓢宁取贤道行期及物爲涧定爲川
畦资搰搰功爨借丁丁力但取茅盖头不嗟家立壁
一寸葆萌茁琅玕千尺姿园翁不知爱采掘竞刀锥
掘我窗前笋与君充煮煨槎牙勿多弃聊用敌崔嵬
晋士祖虚无宁殊卜筮书公今编几绝加我问何如
岁月不可玩变迁何所无青衫今白发泉谷乃官途
我无岩壑姿空有山林想看君落笔时形滞心已往
平生苕霅舟略计忘几历诗裏不能收付君医画癖
作画与作诗妙处元同科苟无自得处当复奈渠何
烦君索我诗我诗老不支因君爲作气竟亦不能奇
竹不媿老可人今无老坡聊将一巵酒相与酹苹波
兄昔守清江弟亦官白下檄书几经过铃合奉闲暇
别来才一书似若向兄疎逢人问江右说兄不敢虚
兄今得太末去弟不数驿弟官蛮夷中何啻限南北
回舟德清县期以一会面去去不可留岁尽多冰霰
雪抵东野县晴值安丰车坐定取谈兄示以咫尺书
书中道何似诗有林霏寄怪其句律工定自工夫至
弟诗吴江枫未秋先陨风骚人或取咏零落鸥鸟同
兄诗楚山竹岁晚色愈绿譬彼朝阳桐当令凤栖宿
辞少不尽意辞多还尽纸纸尽意无穷相思似流水
红芳不可待绿荫忽已成妾貌愧花好郎姿如柳明
拟凭魂夢寻苦恨山川远山川远不愁风吹夢魂断
风前挥珠珰吹落春江去日夜只东流何时复西溯
粲粲初投米飘飘旋落花巷深迷吠犬林合误归鸦
对岸初封屋临流已蔽汀长江停衮衮去鸟失冥冥
勿谓虚明质能成积厌威由轻终及重至着本从微
不假丹青手居成水墨图莫嗟玄尚白靡叹粪难污
往记严陵岸乔林挂乱丝还思溧阳路小艇触轻澌
背荫常先积当明竟早消草衰犹秀色柳悴亦长条
朝从前山看莫与后岭对晓雾或纷纷晚烟增紫翠
社公能作雨社子复成晴日薄风仍薄花明柳亦明
二月倏已尽一春余几多不知花过矣谁问病如何
春晚苦多风花残不见红问花宁自觉愁杀白头翁
何处黄鹂语玲珑芳树间可怜求友意飞去又飞还
凿开何自来名得因形似似欲使先生因兹号居士
虽爲林园居不忘江湖趣更着小舟横无惊野禽聚
池草似争长木阴如合围不惟催我去政欲饯春归
藻荇参遮面菰蒲聳立隅飞来双野鸭几幅画成图
斗坡能曲折乱石故峥嵘篁竹几成蔽幽兰何处生
菊落渊明手爱人仍及乌荷花定好友周子亦陶徒
箨脱始犹青粉滋旋变紫斩伐不须加森然自堪倚
北风故应阴南风还当晴占风更占雨巢穴寄吾生
日出复日入寝饭但默默堪哀笼中鸟欲去飞不得
覆之茅三重树以不加斲野息若规模规模如是作
只看金屋贮便有长门弃始盛终当衰人情亦天意
尝评节物佳无出九日上岂独爲黄花端由有元亮
杯珓吉难同开船得转风无云仗神道人厄匪天穷
公爲浙东行曾憩桐江碧汉节世闻风羊裘人尽识
乐是烟波好宁须竿綫劳功高殊钓渭意适似游濠
已绝朱林渡还瞻白塔擎欲从微径陟复命小舟横
夢寐南山久今朝始一来主人虽不在亦许步崔嵬
虽云居异方政自生同宇不但撷园蔬仍须催酿黍
韩悲沮洳居贾叹寻常渎何似老庄周逍遥一篇足
尝哦坡老诗未识柯山坞想像亦好园规摹自渠取
溪已曲更曲坞仍深更深端居与奚自出处各何心
亭能招南山径亦栽黄菊我乃愿师陶过公期托宿
昔人评画图咫尺论万里公家一拳石意趣端如此
惊蛰已数日闻蛙初此时能知喜风月不必问官私
杨垂空寄恨草碧会添愁只有花无数春风醉不休
明月故在天何自堕此水倘匪骑鲸人孰能相料理
春花苦无阴况与花俱秀好在月明中仰攀仍落嗅
忆我山中竹长身立崖谷势重且抢头谁欤摇蔌蔌
忆我园中菜栽迟科未敷哀哉被摧压端亦似人癯
忆我檐间梅腊开余未破未破想深扃已开应槁堕
一雪顿能晴江山万里明故胜茅屋底空听滴檐声
灰裏拨阴何思君欲就哦还忧好时节来搅或遭呵
野驿人稀到空庭草自生霜清殊未觉雨细更含晴
晚日东西路秋风长短亭悲歌浑欲绝衰泪不胜零
投鞍才近午置榻已成曛岂乏道旁店恐逢梁上君
连根煮菜种带叶𬋖生薪琐琐无庸叹区区媿此身
卷卷从何起多因爲晚风飘飘久不下还复反荒丛
阴能间其疎竹可扶其弱点缀自天然讵须金孔雀
甘菊移时晚少陵曾有诗落英胡可待已分阻长饥
以我思君见知君念我还相逢劳苦外径问竹平安
雨丝情脉脉雨点泪浪浪无处堪回首如何不断肠
大雨若盆倾小雨如丝乱盆覆几时收丝长何日断
云深不见山雨密还遮树相见说相思相思说何处
小雨洗红叶青山舒白云秋风有奇处我友得平分
雨足新晴后凉生静夜时支筇谁得见惟有鹭鸥知
人疲故思息马倦亦成嘘彼政嗟吾役吾宁陋彼居
石有千年藓崖悬百尺藤祗疑云尚合忽见日初升
山果秋皆实山花晚更馨鸟飞时暗落风静或微听
下壑疑无地高崖恐接天端殊益州驭敢尽祖生鞭
树合猿啼远崖荒虎迹新寻常惯居者辛苦恐行人
异俗吁成怕吾身行若何略人仍负担祭鬼更鸣锣
今日青春立今年白发多酒杯欺我老梅朵奈渠何
日上照万物心明观一身爲光讵资火在我不关人
昔在龙门胜只今云谷居吾州端不远曷日从篮舆
枫赤芦花白扁舟夜泊时平生故人夢细雨说相思
食肉既无相良工徒苦心吁嗟君类我何处觅知音
穉梅非不佳顔色终敷腴惟此老不枯故能清且臞
凌霄何自名缘木与俱生底事因蓬附故爲亦蔓荣
既知梧留凤宁令凤在笯胡爲五色羽散作一庭花
殷勤语舟子举棹莫怱怱恐怕鸳鸯伴飞息不得同
雁雁呼其羣饮宿不相放春至且北归秋来复南向
溪头柳依依溪畔草离离草木本何与行人自愁思
东南固多贤莫与永嘉匹王郑已骑鲸辈流公第一
公乎不爲文爲必行于代诵习孰其人儿童兼老辈
昔人颂诗书论世犹尚友生幸同斯时识面可独不
人言会合难会合端有数公不绝槠洲我政长沙住
云物瞻闽峤风声望海滨如何一年内顿得见斯人
贤愚之相悬千万或什百所以天地间寥寥苦难索
山色仍前日梅花又一年休爲招屈些好泛渡湘船
少小耽文字初非哲匠能空令爲己学老矣见何曾
桂阳去衡阳道里端能几倘许钓竿投春风叩葭苇
流传昔多闻邂逅今既见顾我何足收期公示深眷
水泛将晴雾山行欲雨云鸥翻随渚见鸡近隔林闻
十载溪山夢一川桃李花春深犹是客几日定还家
社鼓村村急春流岸岸高双分待鱼鹭红认隔溪桃
波静童闲笛舟横翁卖鱼村村皆乐业处处尽安居
行役渠怜我生涯我羡渠太平今有象随寓即吾庐
老屋愁风破空林过雨干飘零黄叶满寂寞野香残
下田已鸥没上田更龟坼欲知雨未已看取云泼墨
田夫荷锸去乘水护田缺田妇贳酒归相与慰勤力
勤力汉疏傅遗安庞德公公家业异此衰盛国应同
竟日人行绝惟闻鸟语多忽逢樵妇斧更听牧儿歌
平湖万里宽秋月一天白隠隠岳阳楼有人自横笛
丛丛水边芦雁雁滩头泊我不解丹青小诗亦可貌
游子如蜂蝶纷纷讵识春先生静中观物物寓吾仁
面上清如水牵丝作钓鈎拨开鹰粪脚打起有浮沤
好漆清如镜悬丝似钓鈎撼动虎斑色打着有浮沤
朝从日挂钲暮至月吐璧坐得少文图不资康乐屐
超绝柳州句粗疎郑谷诗扁舟钓台下曾见雪初时
贫贱可余置死生无彼抛遗书曾不博斗粟与枝巢
瓦砾何所知说法犹咄咄况此空洞中孰能无启发
危岑百尺高下有溪流深高深日相激合此无尽音
人行冥昧中遇坎辄自省闻是微妙音安得忘所警
我有嗜睡癖衾枕长与偕晨昏要无失曷日住君斋
潇湘艮玉质浅黛拂修眉倚竹无人问碧云添一涯
诚能得初心何必返初服有以固中扃不须防外逐
所思终不见渺渺政愁余试向江头钓怕逢双鲤鱼
烹鱼得素书欲读字半漫上如说相思下如祝加餐
宗伯旧爲丞曲台今作长钦闻孔圣言德理政刑上
元丰陈汀州见谓黄太史年登境无蝗政恐不相似
鸣鼓人皆可弹琴今复谁尽赊王媪酒休赋大苏诗
南山有佳人迥立未可亲而况得道者其间梅子真
维衡屹南荒作镇自开辟定王十里城处处见山色
萝径朝飞雨莓苔染翠浓登山双屐健自拟少年同
中兴日月明王气山河在万物饰昭回稽首王言大
苍崖凌绛霄横席坐高迥遥夜闻吹箫山空月华冷
你家醤一缸内有毒蛇藏若无老僧说人口俱被伤
来时无一物去时无一物若要我衣鉢两箇光卵核
一箇病维摩无风自起波富嫌千口少贫恨一身多
九里松阴路青泉映白沙谁知三伏暑小草有幽花
外貌千层绿中心一晕红封侯吾不愿颇羡木奴丰
怀归空有感包贡则无因跳入商山去添予作五人
奏邸成遗恨沧浪足胜游一篇水月记照彻五湖秋
朝借仙岩游暮借仙岩宿一洐流不穷长年看不足
明月出天山月明秋水寒观心同水月镊白坐相看
一师今何去天目万丈云着我粗袈裟对住大茅君
两岸树苍苍孤舟湘水旁猿声啼不住明月照篷窗
似汝论三易何人閲五车白头长作侣黄石即爲家
四天围一地浊少判清多人气翻相敌无如俗物何
卖食鲜虽少开酤贱却醇不知天地裏何处享全珍
桂林多洞府疑是馆群仙四野皆平地千峰直上天
衆流江渐阔百怪石如生错听人声閙空岩答桨鸣
明月无长好晴空有晦时君家那与我头白似新知
山海吾乡备移供不厌餐恰如行建剑幽景享多般
眼中皆道境墙内是君家乐处元无尽吾生任有涯
百年宋玉石三里莫愁乡地接荆门近烟迷汉水长
自君之出矣心意远相随拆破唐人绢经经是双丝
自君之出矣玉鉴生尘垢莲子种成荷曷时可成藕
自君之出矣懒粧眉黛浓愁心如屋漏点点不移床
中妇扫蚕蚁挈篮桑树间小姑摘新茶日斜下前山
富女易生骄贫女难保节殷勤路上花行人意先折
湘江无潮水日夜一向流别心无彼此两处各悠悠
小竖驱牛羊日照山下道山翁家业贫青松不得老
荻箔争收茧瓢轮鬭卷丝未充身上着先卖给朝饥
堂前种黄葵百结种葵畔同地不同心徒令永相见
龚孔与丽华迷昏竟宵昼只知欢似前岂知祸萌后
三阁变瓦砾欢乐一时休草没石井栏草亦爲汝羞
莫愁石城住今来无莫愁只重石城水曾泛莫愁舟
山水七百里上有青枫林啼猿不自愁愁落行人心
秋凈日晖晖间行风满衣寻僧虽不遇折得菊花归
不慕渭水滨岂借严陵境巨人留神迹持竿钓月影
旦暮潮流急东西径路斜无从质疑字共属野王家
萧萧兰若地知是府君居祠事今谁奉吾来一叹吁
地胜风雷吼人疑涌海潮将军英爽在何物敢兴妖
激浪闻澎湃山神阴力多风涛归指顾海若敢谁何
浮鉢来沧海幡然厌世尘补陀崖畔月长照定中身
濆涌悬崖下泠泠注不穷将期挹甘冷弱水渐难通
已出天池外狂澜尚尔高蛮商识吴路岁入几千艘
弥漫达迥野潮汐往来频惯识松陵路重来不问津
浚极疑无底丰棱定有因沉沉中夜月照影属何人
二陆爲童日驱驰屡忘归至今桑柘响禽鸟尚惊飞
展武沉沦后波澄一鉴明桑田复更变触目总柴荆
狼秦崇苛政有女亦蒙冤欲吊兴亡事神应耻重论
洸荡云闲路奫沦一水深月光涵露重遥听九皋音
玉殓知无有香魂计已销频来吟楚些岁久若爲招
治盛周康世东游岂信然城闉亦隳废门堞漫相传
庐落皆无有依稀古堞存登临认遗迹林莽暮烟昏
岁久阡原变平时草木深英才没黄壤旧事不堪寻
华亭今何在千年谩有名披榛问遗裔寂寞一伤情
短棹经由处风披藻荇香中宵孤鹤唳片月映沧浪
叹昔秦皇帝何年此逸游迢迢大堽路千古爲嗟羞
畸岖寻古隧衰草隠寒原欲读将军事丰碑祗半存
覽德来何代慵归丹穴藏甘心化爲石万岁瑞吾皇
秘宝封坚石山灵谨护藏欲爲中帑助时复露辉光
人与室俱化阴森松竹寒时时见孤鹤疑此守神丹
冠盖游从日欣然萃一乡田原总如昨谁复嗣余芳
呼吸湖中水山椒寄此身洞门风雨夜电火逐霜鳞
双鲤何年刻悠然鬐鬛全登临忽怀远尺素若爲传
辛勤成雁塔俄赴积薪焚静夜眈眈影疑来护刻文
路涌金沙地高人此筑庵爲询林下客妙语与谁参
林外三椽建常思愒息时莫教嫌迫窄中有五须弥
殿阁辉金碧遐观足画图维舟一登覽误涉小方壶
神居阴物护臬阈捍洪波莫虑蛟龙怒年来畏叱诃
记得荷香裏蛾眉唱采莲千年龟欲总不见叶田田
壮士爲儒耻捐躯志所甘无名豫青史幽愤亦何堪
庙貌逾千祀泥封古碣昏传云素王宅真贋与谁论
疆场功成后归来卜一邱当时应种德名字播千秋
延袤三乡外东流与海通河神屡加惠帆借往来风
索寞东郊远仙禽尽此藏夢回明月夜林杪响圆吭
千里平沙地联通江海湄谩传因激浪疑是蚌成基
疏凿人何在流功几世余农氓诵名氏不数郑公渠
泛泛松江水迢迢笠泽通万年知禹力灌溉有余功
厅左清闲处金猊罩宝香令君今学道来此吸朝阳
伊昔弦歌治能声着海隅升堂想遗迹励志欲齐驱
檐角衔墙固明疏护翠罗公余秉谈麈竟夕对金波
舆梁斜倚处檐影坠清流往往抽簪者常爲孺子羞
刻凿知何谓弥年亦有神宵行无足怪一吼已惊人
瓦木明丹垩初期镇此方石梁今欲圮尤益富蛮商
妆点林泉趣销除市井心平生跧伏计到此意偏深
阴功周邑境南面固宜然毋复论民事神今惮改迁
日日黄尘路喧豗涨市声神灵自安此不欲变名称
忆昨登临日卿云正四翔重来穷目力天末起祥光
矻立应千载传因海眼成蓬莱水清浅曾不见敧倾
高门收画戟即此建精蓝施予恩虽在缁流绝不谈
拄策徐徐上回环佛顶游九山俱在望目断暮烟浮
邃宇中何有台山五百尊云何困人力金像总尘昏
令威仙去后遗迹叹成非华表成乌有何年见鹤归
邮亭临爽垲杗廇架修虹我亦轮蹄客心期访士龙
门垣虽蠹坏古屋尚深沉鸟雀犹知避斯民盍致钦
明主东封后龟蒙望益尊巍然此行宇时许荐苹蘩
蚤爲儒冠误齐心学竺干而今林下塔夜夜戒光圆
神物幽潜地沧沧水接空不缘尝应祷谁识有殊功
扪萝通一径修竹蔽中篱只有奎章在龙神暗护持
林外初晴后斜阳满芰荷频来指灵鹫此去路无多
谁得陶朱术修池一水宽皇恩浃鱼鼈不复敢垂竿
猎猎风蒲外渊渊明月秋诗翁浮短艇弭棹看浮鲦
潋滟湖光好荷风六月凉倚栏吟不倦鱼鸟亦相忘
养鹤人何在湖边水尚清唤回中夜夢滩上戛然声
吕梁观已远沂水浴应难却倚亭前柳时时照影寒
夜静蒲萄皱云舒玉鉴凉筑堂人不见樽酒暗相望
日暮虾须卷亭中雅燕开微风起苹末波影动樽罍
浄观今何在唯余柏色新栖栖抱瓮者不是链丹人
蟠根知永远曲干聳蛟虬闽贾蒙私庇年年此荐羞
俯拜祠堂下遥思弼汉功吁嗟孝宣帝忘德太匆匆
爱此楞伽士勤修戒行成文龟亦知善来听讲经声
有人明七浄蠠没缔良因叹惜流风替谁爲无垢人
仙路多官府真人未上升松窗霜月白相对诵黄庭
芳草池塘暖东风桃杏繁春归人亦散寂寞锁园门
晋杰云亡久嘉名未遽湮严祠坐遗像犹解福吴民
施水功成后眈眈梵宇深升堂瞻貌象默会祖师心
阴曀楸梧裏鸟鸣落日中九原人不作明赞亦何功
鹤驾乘风去千年竟不归石梁凭望处空复白云飞
勾曲山头客遨游到市尘星冠顶霜月夜半正朝真
明眼知何在山门久寂然宗风未沦替还喜一镫传
鳬舄栖迟地池流一径斜先生久清苦不肯竞纷华
定回人寂静绕鼻碧莲香却认循檐月摩尼发夜光
古寺残僧少孤村碧树围明朝山下路愁绝望烟归
生平因寡合岁晚交更少非干世俗薄自是志量小
春风满庭除琴瑟亦静好瓮中有欢伯相祝以偕老
屏山重回首日暮起长思鸿雁来翩翩共赋棠棣诗
君家两宁馨翠竹栖鸾凤管簟燕新居孔释复抱送
山以静故高水以静故深福禄岂外求万感皆人心
平生事幽贞足迹不出门岁晚迫饥寒暂得媒妁言
剪纸铺平江雁飞翚字双秋山青隔岸谁启读书窗
未说花开好团看叶自奇明朝非愿避爱树恐相离
数举营巢债才成作佛庐随堂展单鉢均是道人居
地势本居中因湖别南北三十六计中吾今计爲得
谁无数椽屋盖成多是俗如此乱山中非关松石竹
下瞰东邻寺钟声殷两山贪吟尝忍冷薄夜不知还
不作风波民已铸赫胥印同好岂无人望崖行少进
宝画光腾处乔林更碧峦权衡主人福压尽世间官
夜月三杯色晴荷十亩香若教兴世念不甚觉风凉
相别音书断相逢语话稀平生胶漆处正要世情疑
煖坐无寒涕窗油雪让明地炉糠火熟饱听乱松声
杜老诗中佛能言竹有香欲知殊胜处说着早清凉
香炷对清晨微言得问津所师非传癖手泽仰如新
大易缘何有难逃此问中不从横画会爻象总能通
因看上下经便无烦恼事慈俭不爲先躬行五箇字
翠竹是真如目前须荐取恁麽做禅和被人鞔似鼓
世界无非我心怀即是天玉堂并草舍何地不安然
触处天光发何尝离定中问云谁散乱又道主人公
阴洞亲寻遍灯惊蝙蝠飞坚明敲紫玉一似采时肥
濯濯何年有先公手种成至今揩痒虎来认读书声
化国舒长日林隈分外知年年庭荫匝数遍鹊寻儿
抛絮轻于柳栖禽不待凰题诗非胜纸留咏托枝凉
皂隷百轻肥金朱弹丸箧君方踞胡床风掀缃册叶
掩抱复回环亭居紫翠间思量天下物谁更好如山
立缟芳桂阴置汝固已当他年莫姓丁止厠子姪行
唤作大圆镜波文从此生何妨云影杂榜样自天成
月出烟暝时水调谁家唱短棹欲相寻先经此亭上
芒屦方疑湿天晴径又干由来云在下木杪是栏干
小檝轻撶去无人伴此翁午烟青一点鱼虎出深丛
溪叟挈笭箵曾来候此亭未知余不杀刚要着鱼经
一片吹来锦人言是杏花倚栏堪把玩胜似日边霞
莫羡海棠色听言着子时骊珠千万颗撒向嫩桑枝
柘弹黄金子谁将满树装珍禽来往惯风落不惊忙
疑驾洞庭帆累累看绕山花时芳气洁伯仲素馨间
不向他园去能来共竹林故乡知我念特地奏秦音
欲向松间去梅西竹坞穿莫言吟兴在风雪灞桥边
新篁故蒙丛恶草刚荟翳删薙似少恩成渠玉无际
初因桥种柳却用柳名桥桂隠从兹入春风莫浪招
桥向平边度风从阔处来泠然旬五日无去亦无回
窈窕或崎岖不是邯郸步因来此凭栏又送孤鸿去
半岁吏尘役天书教放归思量难报称安稳饭和衣
城市非无地如何此结庐一家耽静乐两个水边居
闻道华胥国依稀似醉乡近来参得透睡稳不因床
风日清美时月露澄爽际能来此徜徉扫除闻见翳
潜通大壑水一杯千虑散只因都放下如熟病得汗
鹊饮树底泉人立石边路相亲不相疑所性平等故
路入前山处苍苔裹石棱不逢负薪叟时见隔林僧
方舟卧看化丹霞二三里穷眼谢玄晖休言余散绮
玉立蜻蜓小香欺漫港秋百年清绝意孤棹抵封侯
桂隠芙蓉盛柴门日日开若无诗与酒不请看花来
不见蛰根时唯喜苍阴覆借汝叶间声当我风信句
盛世适亲逢楼台得地雄无形兼有象俱在太和中
花柳焰通津幽居日日春门前往来者同是华封人
仿佛是荼䕷金沙着白衣香于佛见笑大似野蔷薇
翠袖擎金盏香风动宝车几间莫轻觑故故薄云遮
昔年风露乡裙破鬰金黄别来参祖意坏色染衣裳
夢裏谁曾见香篝紫绣蒙枝间两飞蝶我共漆园翁
鼻祖寻河源织女喜停机我不愿上天湖中亦忘归
两字虽差远花繁好作名假饶千万偈难状尔多情
自携折脚铛煮芽仍带叶客至请渠尝俗尘消旷劫
曲曲通航小兰桡手自移映丛怜白鹭特地过湾迟
何处起香云清谈我与君雨来临水坐鱼跃隔窗闻
江汉旧名侯飘萧发未秋时荣那似此天地入诗游
芦深可藏人下有扁舟泊正似洞庭风日暮孤帆落
怕见人言老梳头夜二更谁知灯烛夜漏逗愈分明
朝朝摘白发新生亦非黑纵使白不生秃翁还讳得
人间睡正浓月到修髯底三伏凛如秋蒙头思衲被
博学非能事详言道转乖只因省气力处处是吾斋
虎向深渊绕龙归猛火蟠昆仑飞日月奚但鼎中安
晓雾蒙鸿合山藏岸绝痕浩波吞日去金晃玉干坤
李枣栗银杏橙梨柿木瓜杨梅与金橘不让满园花
稍丛暮气升还爲露珠滴暗响出林隈锵锵小金石
野药随宜种芎苗嚼最香屐痕休厌数桤树逐溪长
胸中诗本悭天教专一壑万景休坌来老夫重然诺
万事醉如泥昔贤有名言闭门五十载真须石爲罇
鸾鹤纷来下天风驾月明语言难道断不堕世间声
飙御缤来下储休答意虔虽无名宦达林墅保长年
琪树已无尘山幽地更灵羽流来往熟仙饭设青精
蹋断千差路泼天门户开擡头空荡荡脚下起风雷
饥时定闻饥饱时定闻饱婆子在台山赵州勘破了
一色通身白天然绝点尘吒沙当古路不吼也惊人
大海波涛涌道人愿力坚当头一截断万顷看平田
光境俱亡了寒潭彻底清溯流翻巨浪五十四州惊
移家杨柳湾小筑田家坞一宵春雨晴满地菜花吐
风日都门外楼台十万家西湖春事足不话洛阳花
舴艋填芳渚秋千閙粉墙人争桃李节吾忆藕花凉
匆匆清明了能余几许春花开更风雨肠断惜春人
折竹声相闻想见雪深尺愁杀小臣心桥山葬明日
铁笛空山巅悲裂苍崖破惊起山中人指点飞仙过
石竈沧潭上烹茶定几回舟人因记得俗客未经来
红裙族雕筵一醉当鲸吸使君若问余爲道贫彻骨
笋舆咿哑来路转此歇脚长内挟秋下深意满万壑
苍髯万松宫窈窕一径开请回俗士驾切莫呵殿来
力学如力耕勤惰尔自知便使书种多会有岁稔时
水流自何许远欲穷其源石梯苔藓层微有屐齿痕
两崖限东西裏有一带天老蟾更多事驾月下潺湲
丛丛万横枝罗生杂松篁不以岩穴幽岁晚政自香
游戏一弹棋岁月驹隙过不如两忘机石上跏趺坐
去去山转深树下益凄冷时有月乌飞间碎梧桐影
仙宫已降敕雅有新迁除乞爲此阁使云物屡卷舒
小山碧巉岩直上与天齐诗成欲磨崖藤罗费攀跻
银床绕周遭一规寒浸水试敲拄杖看恐触蛟龙起
逆溪随水行更上紫翠峰朱栏忽飞阁映带烟霞重
借榻卧云屋欹枕仔细听误疑鸣珂声不知水泠泠
山前大飞雪路有何处入蒙茸亦花飞冷溅征衣湿
木末俯清轩独立久延伫何人骑鹤来仿佛吹笙侣
至宝不自献韬藏亦英华余香被草木秀擢幽岩花
石壁自磨礲三叹用不久如去到人间爲侬洗尘垢
古文不可卖未觉卖药非侵晨荷锄往暮得芝术归
石砾沙沃尽悠悠潭影斜尘襟不忍濯爲惜无玷瑕
隔山闻禽声欲往道路隔顾瞻此桥上白云出迎客
霜风欺断柳星月爱平芜船暖知村近钟寒想寺孤
山水可吾情对酒不必醉及其不以酒何由得翁意
一息万里驰白日天无光归来固吾圉宇泰生吉祥
夜半一阳动万木总皆春当观向荣意从此识吾仁
中独抱孤清外示聊以朴不结桃李交风味良不恶
筑室在涧阿种木清成阴中有圣人书可以乐吾心
无才济苍生竹林远栖遁中有圣人书饭蔬自无闷
筑堤环碧沼种花仍满堤幽人日往来非关桃李蹊
池东如月弦池西如月弓池北千丈屏倒影碧波中
清沟知几曲花落流红锦何须浮羽觞自可供杯饮
燕坐焚清香日永袅烟篆妙处良独知功收物欲战
绿阴初散地今有入檐枝开窗对潇洒岁寒惟独知
毋爲陵学山当爲川学海尹重贵自任顔乐誓不改
岩筑无外求莘耕有余乐既爲尧舜民自抱羲农朴
器重或可胜道远畴能至勉效既竭回羞称愿息赐
汉人一经训籯金云不如君家遗经意不与汉人俱
有人抱幽真偏适林野趣要之等喧寂乃是安心处
饱食无余事逍遥散步行清晖人不见鸥鹭自相迎
深巷寂无人鸟声花坞春荜门长日掩天地一闲身
三山高峭拔鼎峙各争雄秀气钟英物衣冠盛蜀中
今古凭诗了干坤頼酒浇忙犹输使砚懒尚事持茶
我试问阳和洞间谁是主尽日立东风百花无一语
风韵传天竺随经入汉京香飘山麝馥露染雪衣轻
明妃未嫁时满宫妬蛾眉一朝辞玉陛人人泪双垂
年年心随雁日日穹庐中遥见沙上月忽忆建章宫
身同汉使来不同汉使归虽爲胡中妇只着汉家衣
裁衣赠所欢曲领再三安欢出无人试闺中自着看
甚欲逐郎行畏人笑无媒日日东风起西家桃李开
令我歌一曲曲终郎见留万一不当意翻作平生羞
枯槎啅干鹊交臂失夫君柰此一尊酒凭高空水云
金风凉夜深吹我萧萧发起折丹桂枝惊落花上月
深衣跨羸骖杳杳春山路入寺君未知闲看移桂树
沉碑含秀润隆画出神奇道人那得此老子乃躭之
向晚一鸠鸣道人春睡足无处写幽怀巡檐数修竹
睡少秋难晓吟多食愈贫南柯无近阙差尽夢中人
光映粧楼月花承歌扇风欲妬梅将柳故落早春中
山碧花尤好径长人自闲锦围春照耀红雨暮阑斑
挺挺霜中节沉沉日下阴试裁苍玉管吹作紫鸾音
风静潮痕减江空夕照多星星波上艇隠隠岸边莎
风光连北阙景物傍西湖禁籞涛江上兹楼天下无
虚斋留御榻小径近层崖再拜观奎画浑疑侍玉阶
参天宫柏翠布地禁花红台沼如文囿规摹有汴风
浙江天阙下波恶祖龙知在汉如西渭于周比右伊
翼翼瞻斋殿深严步苑廊三人俱汉杰一老玷周行
柳花驰道雪樱子上林红留得青春住从教白发翁
入院数日来人事閙哄哄两脚走如烟眼不见鼻孔
河桥数株柳偏受东风多柔条慎勿折生意全天和
潮涨复潮退盈缩痕常存渡口孤舟横济川应有人
春雨鸣布谷土膏三月足举趾事深耕竟亩水云绿
先将补衮线绾作钓鳌丝投向苍江月经纶小试之
夜深展书读伊吾声比屋掩映杖头光穿破西园竹
春秋思报本忠孝原有祠仪物修孔时击鼓吹豳诗
秋山草木落樵夫日相寻幽歌出空谷金石有余音
晨昏礼法供击鼓齐七衆堪笑木兰僧饭了空声送
萧萧风雨声一夜入修竹中有遗世人归云掩茅屋
飞来何处峰木杪夜千尺愁猿唤不譍月色同一白
水石一栏干僧归四山静携琴谱涧泉月浸夜深冷
一雨日夜零阶前草更青西风忽萧飒残月照空庭
钟鼎山林事都卢一夢中观音门裏去叶叶响悲风
清风怒折腰断送斜川归吾今已归了无用频吹衣
寻壑初不惮经丘亦忘疲人见崎岖处不知心坦夷
风清宴瑶池正拥万姬醉忽有青衫人穿仗献封事
苍苍岩上树夜气积而然念彼人之学盈科爲有源
莠除苗自长醅化醴方醇学至盎然后眼前皆是春
正心谨独时笃实惟精一克念寸不欺充然四端立
明诚道不离知格无邪僞中正着吾心毋爲私欲蔽
揠苗昧所养乞祭骄其妻诡遇得禽者宁无慙嬖奚
读书本卫道何以道欺人古害称杨墨而今害益深
斗室安居广炉香乐性闲不欺幽独境无愧两仪间
芸禾雨苦连草秽何能蠲借问司农者俱云不得天
克己工夫熟磋磨日日新形端仪表正汤圣自盘铭
齐家先正己标准自吾身动息从心裏规模卫武箴
修己师曾子爲人谋必忠信诚交以道传习熟加工
时当夏日临酷暑避无地唯对碧岩山清凉又安逸
南亩种豆苗苗稀草犹胜农人费锄耘凶秽何不凈
种柳护吾庐无妨隠者居绿酬一樽酒青映五车书
松菊存陶径弦歌绝武城江东新发棹童仆笑相迎
彤云垂四野六出舞漫天却笑广文郑严寒无坐毡
分种玄都观移根出武陵河阳花满县曾历避狂秦
栽梅沿屋角幽趣少人知雪后月明夜孤芳吐几枝
人皆爱桃李我爱种青松桃李易凋谢青松却耐寒
种竹清无俗虚心耐岁寒凭窗风日爽诗酒可盘桓
衆卉竞春妍芬芳无彼此霜寒摇落时独秀何如尔
司晨兼五德曾伴宋宗窗日攘能防慎终当免镬汤
恭己时存养敬以充四端唯狂能克念作圣抑何难
知止于至善修身止用诚五伦止此定明德日新民
重色躭沉湎娱音乐侈华禽荒迷不返未有不亡家
几日山不到到山心自清棱棱有方石拾得通仙灵
出入黄牛峡江声昼夜腾猿啼愁不住何日下彝陵
凤鸟久不至哲人叹已矣空留千载名寂寞残阳裏
日上钟未鸣老僧睡犹熟谁是山中人长享清明福
风尘满天下此地独清明神州何处是有泪落新亭
明月照齐州玉龙栖欲起壮士肠夜回寒衾泼秋水
路寝朝元早条风应律初八荒跻寿域一札下宽书
玉烛天时正金穰岁兆丰华封遥上祝圣德与天通
禁籞希临幸宵衣戒未明余闲寓弧矢劝讲只儒生
迟日回苍陆祥霏下庆霄灵椿储寿嘏宝册迨琼瑶
官梅犹注萼御柳渐垂丝太母如任姒深居宝俭慈
内殿家人礼猩袍奉玉巵椒盘勤盥馈百世有孙支
野鷄尘掠起大舶势方张客子双篙弱回风得岸当
箜篌君乡来分明记江树想君诗成时夢作白鸥去
平生交游间吾帻盖屡岸区区稻粱谋君亦逐鸿雁
风檐手君诗心迹已清绝何当更长吟坐对澄江雪
扁舟两渔翁清唱发日暮安得如鸱夷相与五湖去
平生不量力妄意希前修懵懵虽无见拳拳未敢休
狂澜涌如此砥柱其谁爲天意必有在吾身姑自持
考亭无恙时从游孰非贤岁寒万木雕松柏始杰然
圣贤去我远何者名事业吾欲到彼岸须君借舟楫
过从资直谅夫岂势利交谓朋党者谁仁人姑听教
人生天地间离别安能无莫作儿女态相期烈丈夫
君姿正而刚名节非所欠临歧赠一言惟有学不厌
俗尘易污人胸次须自洁君看四明老冰壶浸秋月
石梁渡山涧上有秦人居岁寒不种桃汲泉灌佳蔬
深院锁蛾眉黄花一两枝晚来天气好浑似早春时
溪作玉膏色洞如天琢成倩谁呼白鹿将我上瑶京
一物具一理皆有极则处索焉而不精于德何所据
人情乐安肆昼夜物欲婴惟敬以直之山立而川行
居人晏犹眠行子夕未宿此心从何生却道力不足
笔法推黄子钟王共一机试摹三大字归榜旧岩扉
堂中鹤发老臞臞未能宽泮涣而尔游于汝其独安
负米慙子路杀鸡愧茅容汗顔戴履间子职何以供
富贵以荣亲有命不可必道义以荣亲古人所无斁
茫茫八极内何莫非斯人苟非富道义何异彼黔民
人禀五行秀卓然与物异由其达大经秉彝不容己
人爲天地心体焉天地同病于有我私不能相流通
二程十四五即爲圣人徒汝年已蹉跎得无惊觉乎
昔者抗厥志欲效顔子复今胡事悠悠反作曹食粟
古人用功处步步最缜密胡尔大阔疏践履无其实
细味古人书惕焉重深惭循首以至足百无一二三
器局事宏大心期勿卑污俗士不必效汝爲君子儒
百乐不足玩万好俱无益休休事追逐荡志而害德
辅仁贵有益谨毋友善柔良心放则死胡爲乐佚游
克己贵乎严存心大而正改过勿惮吝任道尤须劲
知以达其行行以精其知二者互相发不容偏废之
诗蔽思无邪礼主毋不敬二言书诸绅时时与涵泳
大学示絜矩中庸发尚絅昔人深工处愿言日三省
周翁图太极张子铭订顽吾门礼义宗毋离几席间
言人必志圣论学必志道有如讲爲邦规模必王佐
志一气以动气一志以随持养使清明和平毋暴之
血气有盛衰理义无损益理义要常胜毋爲血气役
始学何所主以心爲严师动作必内惧隠微毋自欺
心藏隠奥中乘间亦易动须于动之微坚持勿使纵
人心甚可畏动炽如奔霆虽以刀锯降不能爲之宁
居独念无僻境动情不肆圣人然后能学者须敬忌
圣人于燕居德容申天如学者之自持其可惰慢与
吉士无妄语德人不苟笑容貌端以庄话言谨而要
勿谓善戏谑于我固何尤要知外不严中爲之所流
开卷必起敬肃容正冠襟如侍圣贤侧亲承謦咳音
事事物物间私皆在所涤一裘憾虽微子路必勇克
质暴难入德心粗宁配义君看箪瓢人磨礲极醇粹
气禀微有偏积习日蕃衍矫厉工弗深其末必犹反
今日一念差不即伐以柯明日又重生习熟将如何
顔子不贰境如判桐叶然一绝不复续何尝有遗根
成汤之盘铭新焉旦复旦未闻作圣功毫厘有间断
仁人之安宅在心本全德要常处于中不可违终食
义人之正路中实存羞恶要常由而行不可离跬步
礼者人之门节文自中根所主一以敬出入无不存
智者人之烛于我非外铄清明本在躬无容自昏浊
孝以事其亲斯须不离身始终惟爱敬二者在书绅
悌以事其兄温恭尽乃情出门惟敬长内外一于诚
忠以尽诸己其中不容僞一毫苟自欺在我先有愧
信以实诸言于外无妄宣要须循尔物何可背其然
父子本天性人伦此其大一言在有亲不可薄厥爱
君臣本大分天尊而地卑一言在有义不可以爲利
夫妇亦大端干男而坤女一言在有别不可欲败度
兄长而弟幼天属之羽翼一言在有序不可事私閲
朋友同门志所以辅吾仁一言在有信不可私狎亲
耳所以司听听正乃爲聪匪彝谨勿闻闻之则爲聋
目所以司视视正乃爲明非礼谨勿睹睹之则爲盲
口所以司言所言必正说非法谨勿道道之爲噬噎
手所以司执所执必正事回德谨勿持持必爲痿痹
足所以司履所履必正道邪径谨勿由由之爲躃跛
心爲形之君所主一身政持养常清明百体皆顺令
泛观事物间是理真卓卓无一非吾事要在博所学
物理本不齐杂然各异分参伍宁无疑要在审所问
论学取诸友举隅发之师欲自得其传要在谨厥思
利与善之间微似未易断欲无毫厘差要在明厥辨
学问思辨者于中莹且精欲实据而有要在笃于行
师者人之范辨惑正吾疑苟不就有道伥伥其何之
友者人之辅以善相切磨不取直谅闻其如损德何
善者性所有不可无诸躬每见必勇迁吾德乃可崇
过者动之差毋容实诸己才觉必速改乃不爲吾累
礼以维其心在心无不敬非此勿言动非此勿视听
义以维其心在心常有制惟爲理所宜不徇情所利
廉以维其心在心常有辨一介不妄取真如视土粪
耻以维其心在心每知愧不善临吾前真如负芒刺
孔子生东鲁斯文实在兹六经垂训法万世共宗师
洙泗三千衆何人得正传省身有曾子克己独顔渊
贤哉顔氏子陋巷独幽居箪食与瓢饮萧然乐有余
敬谨曾参氏临深履薄如平生传圣训要具孝经书
人子勤于孝无时志不存夜来安寝息早起问寒暄
奉水微微洒恭提帚与箕室堂须净扫几案亦轻麾
应对须恭谨言言罔不祗父呼唯无诺长问逊爲辞
进退须恭敬时时勿敢轻先生趋拱立长者后徐行
韩信造浮桥李广入布袋一箭透双关干坤无罣碍
春雨洗春雪雪消湖上山雨晴相对看突兀髑髅寒
深山岩崖问石头大小答崖崩石迸裂虚空閙聒聒
霜风号肃杀霜叶堕萧颾唯有玲珑岩崔嵬望转高
打破黑漆桶十方空索索不受灵山记安居大圆觉
西湖湖裏水南山山上云天台拄杖子相见笑忻忻
平地起骨堆虚空剜窟笼蓦透两重关拈却黑漆桶
妙音观世音具足神通力十方诸国土无刹不现身
张来张打油李来李打油通身骨辘转打得最风流
不劳澄九鼎流动百花新木鸡前树报月磨萝镜轮
到纯无学处语路若何生意气天然别神笔画不成
引镜吾虽瘠韩休谏疏多君心在天下欢乐竟如何
甲马幽州路英雄不自量凯歌迎劳处方识小秦王
拥昭初辅政汉室大将军符玺郎能尔丹青见不羣
本谓温犹好而能北伐功自从扪虱后绝意过江东
槛外当熊立人情见亦惊翩翩后宫女冯媛独驰声
剪发能留宠君王不自持当年无入奏宁到马嵬时
霏霏南山来此意足怡悦昏旦气候间棂疎互明灭
乡庐暗边尘时移而事变结屋漫逍遥可想不可见
赵记发旧观俞孙新作堂是岂无他人亲戚意差长
坡翁一转语不但爲竹设俗子尘污人夏簟落苍雪
道人白鹤庵绝顶似仙家寻幽得台城杳杳入青霞
木老地平静直北万家城小立兴怀处凭高眼更明
此台已芜没禅月彼一时得句僧窗下空留洗墨池
裂石作翠竹秋风生晚凉政须人啸咏应记我行藏
文清来此地留下横碧轩寂寂今无主空山起夕烟
柯叶贯四时不爲寒暑变理事俱到处因之亦可见
善继人之志肯堂思其艰此意自无尽风月敬亭山
小醉清晖阁横江更一杯远山寒日晚诗老忽然来
筑亭以樗名平生无宦情寥寥千载人感慨闻风声
静深堂奥间真如公所庵谁谓平生心可以禅境参
拍手儿童笑山公倒接䍦举鞭无限意今古少人知
游目贝叶书究竟华严境当年寓名心观者要深省
天寒山气黄日暮竹色碧住庵人勿惊此景有此客
流传葛仙翁此溪尝化龙抱朴今何在闲来问古踪
空青老仙伯有子爱溪山谁信南坡路依依泉石间
一泓泉水古依旧浸岩边太史晁鷄肋遗吟尚可传
燕麦摇晴日青山两岸横吴其爲沼矣倾酒任船行
推窗万松林杂沓且修整何须抚盘桓姑以集幽听
檐浅侵林绿窗虚剩蘂红试茶催鼎实纵酒失杯空
易觉春风老偏知夏日长四山新笋出一涧野花香
昼永卷书困时闲挈杖清草虫空踯躅巢燕费经营
间或僧人到闲常羽客过启玄疑恍惚谈妙欲云何
樵斧通深密渔竿接混茫风波非地险荆棘乃天荒
爆竹烧残岁家家把一杯西湖元自好只是欠徘徊
倚瑟从嫔御人生实少欢南山空斮絮此道是邯郸
连窗风撼山引酒灯照坐逍遥入庄吟憔悴失楚些
寻梅闲唤酒邀友漫题诗酒美君方醉诗成我未奇
钟声来远寺暝色起前溪霜夜断鸿急风庭落叶知
春风杂花池宾主两相视落日忽已晴洗盏可无醉
只道沙坑近招之阿那边不知风雨夕能过小溪船
闻道菖蒲节龙舟一一修雨凉虽少憇郡圃不妨游
坐有严陵守新持使节长真成三学士意象好持觞
何意求闻达偶逢刘豫州隆中三顾处抱膝也风流
风霜归老干岁月长枝柯矗矗荒村外人人占落坡
寻诗小醉时不许老农知叶叶泛轻舠试渡野水陂
突兀是茅屋摇兀是土桥看山看水去忘饥付木瓢
荒虚成莽荡幽远似模糊便做山中客能题一字无
乐道匪时趋山间得自如老来情味别冬日且闲居
冬日且闲居谁停五马车从容见真意鉏尽世骄虚
鉏尽世骄虚宜乎爱隠庐高风照千古此道卷还舒
经旬无客至今日得公来园柳绿已密渚莲红始开
谈谐意方接萧散诗自生写成澹泊句洗尽淫哇声
云驱风浩浩日永雨垂垂狡兔笑三窟鹪鹩思一枝
云低树头青风急叶背白一坞无来人鸟语鬭格磔
枕流饭脱粟长夏以终日曳屣行歌商风轩时弄笔
身心既已闲吟风兴亦偶山东打茶声睡思忽抖擞
人生等戏剧衮衮徒区区老身其回头今有古非无
朝市无遗音丘园有绝迹蓬茅晏不开才开待迎客
涧浅山四合泠泠浸青青畧彴度前林更有泉上亭
不见屋外溪但见屋上山云月复风雨展转朝暮间
崦霭得广茂虚明失深长一曲冬月暖数家夏日凉
何由芰制衣岂必兰爲佩一笠一蓑轻田渔且相对
牵牛槿花底欹拄破篱门旋买深村酒因倾老瓦盆
夜来微雨过涧谷生春水土脉肥荠苗烟痕带梅蘂
元宵天气好梅谢荠还生野水浮烟雨孤村带鸟声
柱杖墙阴润闲寻荠菜挑不禁芳草外初日下梅梢
踏青何处去春事归野菜便觉与时新闲身尤可爱
水国春已生微波漾洲渚时见挑菜人临风自凝伫
晴村多暖霭花处是轻烟梅片纷纷下迎人到酒边
婀娜烟中梅花飞有底急蜂触香车来烟凝爲谁湿
雨后乍晴时春意满村落香处是梅花青烟动林薄
一年春好处都在水边梅似雪因风起和烟带月来
潦倒春无借山深不出门篱根寻野菜花外见烟村
一年春好处东望是皇州柳色梅花外数声羌笛浮
霜重花未多风回香自若荒店野水深枯枝堕寒雀
相送五年前把酒常在兹夹路梅花开岁晏将何爲
老懒问花事尚与梅相看苍然暮色至只恐空吹残
瑞峰高入云又见君归去坐舆无怱忙逢梅见容与
山林欣晚对细和一篇诗欲醉那因酒妄言却爲棋
玉山四句偈看了百千回不是爲送僧不是爲寻梅
秋水澄溪渌秋山远岸青村酤因觅句雅放却嫌醒
七树怀郑薰千尺羡晋峤弘景招不来俯仰但长啸
芳意传梅信东风到柳边王春在除夜明日是新年
彩胜黄金缕青丝白玉盘内家迎淑节先奉太皇欢
一德坤元厚三朝母道尊含饴供乐事戏彩见重孙
北内风光别仙家日月闲紫皇天下养金母住人间
柳色侵宫瓦花阴覆绮疏鹊炉烟馥郁剩閲妙乘书
五日天中候南风物阜时三边宽大诏亿载太平期
御服齐官献生衣暴室供金箱初进入一一耀黄封
清禁传呼近红云拥紫皇菖花浮九醖请祝寿无疆
边头传吉语井络报平安今岁端辰别慈顔一笑欢
彩缕新缠臂灵符稳插钗承平多旧事闲教小宫娃
白云入户牖幽趣颇相关俗远人无累心夷物自闲
避閙深违俗耽闲懒作书故人无诮我丘壑政关渠
云冻雨无脚寒凝霜有毛却能开霁色爱日炫初晴
老干矗无容虬枝蔚相倚图以归草堂怡怡有深旨
我陟黄杨奥我怀董孝君怀君君不见冢草裹晴云
疲筇扪石上大野俯栏窥洞穴通诸顶泉流接两池
和风春满园草木皆芳薰君看十八叶肯与凡卉羣
向晚菱歌起风平水不流鸳鸯两相逐飞过采莲舟
丛丛扶重蕊微风动弱枝北人言语巧唤作菊酴醿
万叠峯峦秀清虚杳霭间跨门一句子拟议隔重关
要入牯牛队还披水牯皮全身行异类拽杷又牵犁
行尽迢迢路无山不是家跨门一句子拟议隔天涯
秋色连天浄秋花满地香圆通门大启切忌错商量
石泉宵泠泠清响杂寒吹恍惊山雨来醒我一觉睡
幽虫声唧唧感此秋夜长起坐弹鸣琴兰釭炫余光
披衣启外户晨光清可挹绿树閟苍烟遥认枫叶赤
疎星澹河汉点点在秋水微澜漾残辉曲沼过游鲤
午日柳阴正晓风花气新川明鱼泳水林静鸟啼春
负锸刘伯伦坐圹司空图谁爲后来达息庵与之俱
日出机事生日入羣动息吁嗟利名子逐逐何所急
大路古茅塞问津欲何从鸡黍相款留贤哉植杖翁
钟鼎本玩世富贵徒苦人何似天地间萧然一闲身
酌彼洪泽水吾知非盗泉举世望甘霖唤起神蛰渊
山崦少人渡夕阳横钓艖颠风卷重阴急浪扬层波
竹原与草堂转眼事非旧一壑今独专造物有付授
春欲归何处流鶑也不知只应江上水暗与落花期
回首三巴曲平生万里桥衣冠无頼客花月可怜宵
道盏原非盏言罗不是罗只因山突起个个尽如螺
历数河南去干坤一草亭一亭犹是累千古尽浮萍
风细吹吟凤雷惊起蛰龙几年卧空谷今日享真封
彩踮隃麋湿屠苏琥珀浓夕阳犹腊日午夜已春风
日望黄尖杪今登白际巅千山皆委地一臂独擎天
曙色浮丹栱春风煖禁街微澜迷秀石纤草荫新槐
凤驾回天仗鸳班集露门须臾趋魏阙杲日正中暾
饭已茶三啜隅中粥一盂陶然咏皇化安用东封书
小小一枝足寥寥万象空踢翻旧窠窟谁在月明中
毫发难藏覆临台子细观龙门无宿客对舞失孤鸾
一转月窗语全超言象前无人知此意令我忆南泉
善应物无外全身在帝乡不妨横点首平等印诸方
幽馥腾刍草余春散妙莲若无皮下血宝所待馿年
过亦非中道其如不及何到江吴地尽隔岸越山多
还债金轮种陈年甘蔗苗九龙翻雪浪滴水也难消
学道如钻火逢烟未可休直待金星现曹门取郑州
晃晃在心目昭昭居色尘莫将银世界唤作假银城
拟破一微尘分明昧此经如何破经卷出此一微尘
败阙在双林都无迹可寻海枯终见底人死不知心
虚空无相身堕地惹埃尘不入红尘裏馿年洗得清
罗汉山当户朝来有圣灯藩篱俱剖破不拣小乘僧
未到忘筌地携篮等跳虾错行樵子径却到葛洪家
独钓海山秋纶竿五十牛叮咛螺与蚌莫傍钓鳌鈎
莫袖搴旗手同扶折脚铛高碁放低着死路活教行
半月出去鼻孔不见眼睛一日归来眼睛不见鼻孔
久坐大雄峯寒灰拨不红一星萤火出孤鹤已辽东
大地及日月时至皆归尽未尝有一物不被无常吞
适我昔所愿今者已满足是玉也大奇只恐不是玉
金盘不可动辘辘转难住停待良久间圆明湛如露
挽弓须挽强用枪须用长射人先射马擒贼先擒王
当机觌面提觌面当机疾开眼放癡顽鞭逼人上壁
剑下十分亲难藏独露身江流石不转独有藴空名
漆桶天然别休将好处修听他百杂碎特地一场愁
瞪目谛观时风丝万绪风一声潮雪响打入正思惟
趁队选圆通无端立下风当时供死款错说在闻中
卖弄澜翻舌文殊是阿谁未曾谈不二已自落思惟
针短线难穿闲拈当负暄不须嫌破碎提起自完全
从朝数黑豆数到黄昏后只见月如眉不觉灵犀透
剑下十分真难藏独露身江流石不转独有藴空名
寺前一块地常有天子气丞相要作坟不知主何意
清献堂前树无梢可着春岂知三百载复有种花人
山水三池郡平湖坞可园要成真吏隠故作小桃源
二水清浑合三山锦绣张迹沉簿书冗身在水云乡
风雨劳先别敢辞樽酒深一梢墙上竹留作岁寒心
绿橘阴虽改青山色自新偷闲时挟册来访读书人
止泓清而明如彼秋月满以此观我心澄源斯近本
清宵难独寐谁把曲来讴曲裏声声思离人辗转愁
怅望登临日大行山顶头亲帏何处是一片白云浮
渐止牛羊牧还添雨露滋但令萌蘖长自有岁寒姿
野旷干坤大身闲日月迟有生均自得造物本无私
红绿分佳果丹青让好辞遥怜霜落叶岸帻坐题诗
密叶秋逾润幽花晚更妍去来谁是主试问白头禅
地僻风烟好身闲日月长未知嘉遁吉占验笑京房
淮海身如系岷峨路去赊相思冰雪裏却立嗅梅花
交情契金兰燕乐非丝竹我歌古别离语尽君当续
日脚收新雨禅房早得秋重来应更好谁与共清幽
但了官中事都无俸外钱妙年能尔尔晚节更须坚
石壁千年立池泉百尺深萧萧陵下木遗恨古犹今
浓淡非粧点纵横谢剪裁凭栏一凝睇图画信天开
锦绣胸中富珠玑笔下生如何鹿门去不向玉堂盛
买屋依三阜开窗对两池去来谁是主空锁壁间诗
野径梅初发寒塘草又生能来同社酒莫笑瓦盆盛
绿杨陶令宅芳草谢家池开径应须我酬君未有诗
穴处堪忘世松餐足永年有时云雨止独立看青天
萧然瘦鹤姿不受世俗尘吾衰久矣夫眼明见斯人
含香趋汉陛前席问贾生要路须民庸锦衣聊昼行
一年春好处寒食一百五想见束晨装沙头震鼍鼓
昔吾有先正走卒称司马忧国等忧家人物君其亚
中国相司马和气满华夏惜哉民始苏身已要人扶
一经知教子三釜拟荣亲风树存亡恨迷茫北渚津
胜日游郊外岚光入眼新桃花开万树又是一年人
山花雨后红野草风前绿浩歌归去来不辱在知足
老龙倦雷霆奔山化爲石惟有鼻不枯尚留云雨迹
江涨行无路西风又打头颇闻商妇怨自作贾胡愁
天寒好风日清香透窗纱谁知蜜脾底有此返魂花
篱菊抱香死化入岁寒枝依然色尚黄雪中开更奇
宇内何牢落客行双鬓华千山万山底老眼付梅花
一登君子堂满目是秋光桂是月中桂花非今日香
秋风动窗户兼闻书传香种花兼种德当有折桂郎
长愿如人意一生无别离妾当年少日花似半开时
黄金无足色白璧有微瑕求人不求备妾愿老君家
亭亭绿荷叶密密罩清波爲见湖光少却嫌荷叶多
白发出门来三见梅花谢客路有岁年归心无昼夜
强言不思家对人作意气惟有布被头见我思家泪
三年寄百书几书到我屋昨夜夢中归及见老妻哭
冰泉浸绿玉霜刃破黄金凉冷消晚暑清甘洗渴心
杰阁临无地仙家小洞天循檐自来往非雾亦非烟
驾鹤归三岛骑麟入九霄祗应明月夜来此坐吹箫
积雨添泉脉寒来送两山南风北窗下午夢听潺湲
寺古苍松老僧高俗客希我来游竟日不用笋舆归
勿谓参也鲁孔门最少年能于一唯间顿悟冠三千
即心便是佛姮娥不画眉才将脂粉污妍好却成媸
堕脱知何处凭君子细看潮来无别浦木落见他山
不作青黄见其如稻穗何鹅王能择乳鹞子过新罗
因我得礼你事从叮嘱起谁知白苹风不在秋江裏
读书人报来岂在之乎者孔子与周公皆不及门也
天地广无边何云藏北斗跛脚老云门未明三八九
唤起窗全曙催归日未西无心花裏鸟更与尽情啼
向来红与紫随流去如云虽有故枝在花落何纷纷
一丈荒坟上悠悠落日斜子孙来祭后守墓扫松花
野老从余话文公在半山蹇馿追不及落日寺深关
年少坐谈玄钟山直北边春风吹夢过泪浥旧貂蝉
守法曾丞相能文陆左丞风流如未泯应作寺中僧
露下五愿秋雨打三杨愁齐梁才子多埋在青山头
郎与新欢浓侬与旧欢熟懊恼对行人当爲歌艷曲
孤舘闻啼鶑日暮脂粉薄芳醪似泥贱那得不行乐
雨认巫山气江通淫预情相逢未多时秋花开古城
野笋冲泉出山花避石开余方有公事不爲等闲来
羽扇临玄寺霓衣上醮坛九枝松叶冷千叶杏花残
乐使金花鼓蛮衣紫锦鞍蕃官船过界驿吏报平安
龙护朝元阁鹤栖封禅台中原垂白叟只望羽书来
羽扇临玄圃霓裳上醮坛九枝松叶冷千叶杏花残
宿雨清畿甸朝阳丽帝城丰年人乐业壠上踏歌行
日向皇都永冰从太液融青阳才转律物物被和风
宽大书方布欢声四海同阳春如有脚造物不言功
圣德干坤大皇图日月长远人咸畏慕国势浸安强
一气转洪钧阳和触处新上林春更早草木已精神
一岁两逢春皇都景物新发生何处早甲拆验庄椿
椒殿霞觞举金花拆胜鲜年年庆佳节眉寿祝绵延
木德新回律琼壶暖不冰举头闻鹊喜翔舞下觚棱
月射璇题烂风传玉漏清仰瞻云汉表辉润四星明
卑服即康功君王俭德隆却颁罗与葛恩渥被羣工
内外期无患兢兢理万几延英勤讲论遑恤汗沾衣
清凈无他好歌风舞舜琴阜财并解愠总是爱民心
玉切菖蒲细金包黍角香年年庆佳节燕衎侍君王
宝篆烟轻绕瑶台日正中等闲调玉瑟聊助舜琴风
撷秀鬭羣芳兼收百药良不因仁及物庶草曷蕃昌
淑德仪宫阃天教受祉繁艾人暨桃印奚用更悬门
此门深固幽远无人能到如能到脚头脚底长安道
四海一国土干坤一圣人只凭这箇法仰祝万年春
岁暮嗟爲客那堪复被围一心惟许国视死已如归
除夜春牛吼开正虏骑多有谋思却敌休问命如何
一两三四五六七八九十坐断顶𩕳头千圣望不及
湖上一片云明月爲知己却被清风吹吹入深山裏
东山水上行干元利贞亨誵讹一箇字才子竞头争
仙居多异草圣地绝凡踪秋风动鳞甲生蛇化活龙
劳生正昏睡侵晓已先行到家一着子日出事还生
夜来无一事天晓报上堂幸好一盘饭何用糁椒姜
片纸展信旗舒卷通消息其中一箇字今古无人识
豁开万仞崖劈面通消息一条白练飞界破青山色
不搽红粉色不挂绿罗衣一般闲态度淡墨画蛾眉
云居九月半月向掌中圆觅之亡影象用之亡正偏
眼冷千江月眉横万叠山杖头挑布袋信脚到人间
忆得寻流日重来走一遭跨门相见处全不犯波涛
笑看体上衣断云欲飞走朝阳忽相逢针眼已通透
待月了残经文义何曾有分付与癡儿黄叶卷在手
德山托鉢话低头得人怕三家村里人醉后胡厮駡
东山水上行干元利贞亨譊讹一箇字才子竞头争
邑事多商榷惟诗未暇论母慈催扇枕父老欲攀辕
萦风送腊回生意遍陈荄似织如丝处春从裏许来
明月耿清夜乱蛩啼草根幽人浑未寝独自倚柴门
明月在天上流光遍草莱平生一樽酒思与故人开
苍苍烟霁塔了了月明山坐久忽不见蒙蒙杳杳间
一叶舟中宿风高浪亦高回头人世事真觉细如毛
望帝城中住春宵血沁花何乡真万里还忆夢中家
一箇冬青树鶑声日日来屋西偏娅姹应是绿云堆
清贞表独立半蕊便风流信有魁天下羣芳未转头
一阵春风起依然故旧情墙根霜下草吾与汝更生
暑气人间盛烦襟此地开拂云千箇竹不碍晚风来
劲节岁寒碧芳枝春煖红清和夷惠德千载尚闻风
江南开最蚤犹及仲春时此地先飞雪多情却愿迟
海底初上时柳末清光发满窗璠玙映我胸中月地
燕忙将水撇鱼乐欲空跳此意谁能会光阴静裏消
春风事华侈红紫逐香飘水底从铺锦还能似此桥
白傅落草堂茶果替鱼肉不妨天与富锦绣以爲谷
观书友古人不羡胡公仙新功坐有得寸阴长如年
终年一登亭举目但楚怆仙人竟何之列树拱相向
青山照寒溪朝暮有佳色玄晖去千载俛仰令人忆
薰炉驱俗氛茗椀破尘虑披襟六月凉乘此欲归去
日夕风定时上下映毫发那堪秋夜半深处着明月
朝晴翠方浓日夕色更玭何时最鲜明一雨自天洗
出门易徇身静处可固志寂寞三十年所忧非禄位
风微香无根日落花更吐横石数步余却力不忍度
朝朝麝煤脱霭霭云雾昏幽深不数尺中有蛟龙蹲
谁将霜雪节剪伐结此亭更须千万箇四面看青青
天生栋樑质挺挺自幽伦斧斤浑不施绕柱起龙鳞
春来一登眺快见耕与桑初冬拟丰乐爲酒升此堂
当年初种时四老戏其中何如与我辈坐对霜天红
清波映文石置此亦奇事年年上巳时聊将姓名记
山川秀而明所居必名贤主人虽凡骨不慕衍客仙
小阁瞰清池荷花镇长见吏休苟得暇只携书一卷
秋根托岩隈静对意味长春来长柔柯无风自生香
北山尽环合柔岚轻杂云一峰自能好况此玉成群
清池绿如染到此顔爲破幸有诗仙来珠玑剩教唾
登高摘水花永怀唐儒宗若识真古意何须最高峰
溪山号清绝自古産奇人可惜吾夫子南来不到闽
我乘凋瘵后未省见花开安得一千里同携登此台
我少不努力常愧夜讽子亦有才高人雍容即登此
三尺有正气外邪何可干功用虽未见韬藏谁将看
神龙泽一世岂但三尺用清潭知几许吞八九云夢
山水有余静都忘城市嚣朱黝本自省时焉此逍遥
南山正相值虚阁出林杪不待清风生修然游八表
何人筑斯堂刻意在承志永怀霅川翁清标作时瑞
寂寂万山底晴岚晏犹氛驰心惟魏阙玉帝捧黄云
奇哉山水郡风月以爲乡何人据其会胸襟有余凉
小阁本非宽宇宙在其内心与太初邻不假飞霞佩
昔人夸四美胜事最难并台榭花相映青春月正明
修篁蘸方沼常与此心通永昼一卷书闭抛听泉筒
通衢亘其南危楼冠其北如何境日新烟云爲笔墨
红紫漫纷纷爱此耐久绿密幄有深处清风起余馥
岿然俯溪亭偃若与舟接日涉有初心风雨或阔蹑
鸿雁绝稻粱江湖自嬉饱君看太庙牺所欠非刍藁
新笋未全抽春阴亦类秋世间惟竹径不扫更清幽
名字传舆志风流欠画图高花人不采留得映栖乌
尽护绕城家炎风盛际花漫天何所似汉帜杂云霞
磐石疑溪月茅檐潘竹风琴尊随分有夜夜主人公
永巷鏁芳菲春归入燕泥粉身能报国妾不爱蛾眉
疎林漏晓日修竹起寒风钟鼓催朝暮千年如此同
溪光延夕暝山色接天青独立待霜月山童已触屏
去去音容远冥冥岁月深浑将溪作泪莫尽一生心
生长天垂力孤悬有作奇最先承晓露终不堕春泥
滴滴鸣干叶萧萧过短篱山房欹枕夜听尽去来时
水气胜风凉星辉当月光渔舟在何处欵乃一声长
山城风雨收未省牡丹开正讶迟红药双葩忽送来
两瀑五十里炎蒸雨雪霶那知庐阜境元只在吾乡
庆娘颦翠眉春瘦怯罗衣笑问采花蝶如何成对飞
湘湘未识羞独坐抱箜篌贪学耆婆舞擡身拜部头
将身托战争世事百无情相对生离别浑如落叶轻
辞家出戍边北望隔青烟怕作沙场夢秋宵不敢眠
玉蕊琅玕树天香知意薰露寒清透骨风定远含芬
五祖鹁鸠啼当机直下提隔山寻蚁迹能有几人知
解语非干舌能言不是声斩新提活句冬后一阳生
达磨不会禅夫子不识字第一莫将来将来不相似
无心亦无法非法亦非心大勳不竖赏柴扉草自深
通身无觅处遍界不曾藏闭目中秋坐却笑月无光
不结毗卢印那弘古佛心明月照幽谷寒涛助夜砧
九年坐兀兀胡僧无妙诀长安路坦然夜行人不绝
不坐空王殿不挂本来衣何须便恁麽切忌未生时
相见不须瞋君穷我亦贫谓言侵早起更有夜行人
吾常于此切密意在汝边麟龙不爲瑞鹤龟自成仙
冷水点沸锅舌头不出口可惜老岩头慈悲成过咎
大雪满长安春来特地寒新年头佛法一点不相瞒
巴陵三转语钝置老僧门灵山无半句报尽破庵恩
海上明公秀赵州东院西不移毫发许平步上云梯
不在内不在外不在中间朝看云冉冉暮听水潺潺
登天不假梯徧地无行路可怜杜衲僧邯郸学唐步
德山棒头短临济喝声低不伤物义句赵州东院西
松柏千年青不入时人意牡丹一日红满城公子醉
大家在这裏廓彻无依倚有口难分疎冻破一双耳
南山不会禅一向外边走腊月三十日舌头不出口
莫行心处路不挂本来衣何须更恁麽切忌未生时
乌兔东西疾一年时序毕窦八布衫穿乌龟眼睛赤
大海波涛涌于江水逆流龙王宫殿里不见一人游
夫子不识字达磨不会禅御楼看射猎不是刈茅田
航海越漠来几度药不杀坏我震旦人至今厮淈𣸩
觅心无处觅当下便心安早知冰是水两臂定完全
觅罪不可得更于何处忏云翳豁然开青天孤月上
谁缚无人缚何更求解脱未必右军鹅便是支郎鹤
栽遍满山松暗地翻身转虽然得信衣何曾识爷面
腰石碓坊舂不识一丁字无树亦无台犹传鉢袋子
把箇里捞波做尽穷伎俩推出酒台盘至今收不上
秋巘翠千叠晴溪玉一湾渔舟三两箇来往钓其间
二月垂杨岸行春诗酒徒苍头前引道拄杖挂葫芦
刺齿搜新句濡毫写短笺读来疎脱少欢喜不成眠
地卑梅雨湿气压篆烟低熟是披襟处高楼百尺梯
谈禅皆是病参请不须忙且看诸尊宿相传甚药方
几度灯花落苦吟难便成寒窗明月满楼上打三更
老子携筇杖小童挑酒壶徧寻泉石胜引路倩樵夫
飞蝶捎风絮鸣禽恋午檐不知春去未但觉绿阴添
坐久香销篆更长烛屡花一轮观浴兔两部听鸣蛙
四野春工遍柔风动赏心踏青喧柳陌举白醉花阴
七里香风远山矾满路开野生人所贱移动却难栽
朱顔留不住白发自应生摘了依然有徒劳打镊声
一霎荷塘雨明珠翠盖擎柄危难得稳稍侧便须倾
爲爱清秋月徘徊步水滨夜归惊犬吠错认是生人
树暗常疑夜山多易得云撞钟最深处岭外不曾闻
水深荷较晚地僻草偏多伫立风前听樵夫隔陇歌
人与春俱老花因雨易残天涯云万里肠断倚栏干
浇花惟要早芟草不知名新竹生来巧南墙补数茎
瀑近书皆润林深簟更凉山中无一事夏日觉尤长
壮岁髭如漆年来暮景侵便令如雪白捻断不妨吟
秋到情怀恶美人天一方夜深窗转月夢断角吹霜
灵岩竞吐秀百卉四时开不假栽培力天然锦绣堆
严钟将报曙游子已登途野火时明灭星残似有无
杰阁入风云分明是得君湖山尽行乐愁杀岳将军
桥下四㮬水人间六品泉松陵无鲁望山茗爲谁煎
达人澄此心肯爲万法起眼看声色尘不直一杯水
晚行丛竹下群雀忽惊飞一笑爲回首拈花上翠微
禾黍秋相近溪山日自长午窗千嶂雨幽夢一帘香
四壁人声绝榻下蚊烟灭可怜翠微翁一夜敲打拍
天不雨霜雪朝曦与暮霞江梅呈腊蕊岩桂又冬花
草色半有无梅花间开落还家正自好柰此抱离索
送君一程归别我数里隔定非爱鸡黍前例无此客
大儿长如竹小儿秀如柳迎爷拜新年颔髭白八九
客裏有底忙申旦不成夢远归胜新昏还君春睡重
猨臂老不侯鸢肩腾上速娄罗千丈长不博一寸福
涪山信有灵送客六月雨晓行如深秋午憇无点暑
方雨江流红未霜芦花紫寂寂远帆来拍拍晴鸥起
向背有深态纤秾无定姿最怜花脱后全似蕊包时
伸缩一双手去来三世身新丰惊昨夢斗酒满怀春
未出爲远志出则爲小草请看耆闍窟几年黄面老
岩芳歛空华谷响答虚牝坐看白云生会得无生忍
雨来山出云雨过云归海悠然天地间得此大自在
庭下晓来霜菰顿芭蕉折络石瘦菖蒲独抱青青节
一曲玉连琐十分金屈巵故新相代谢底用爲秋悲
天面如人面昏昏镇是愁晚来云色解新月放眉头
止水搅不动好山邀辄来松间寒月晚似欠两翁催
花片墙阴晚禽声屋角晴东风犹峭在煨芋坐深明
更化开皇极中兴兆赤符节摽千岁历气协五时图
雨足秧分甽风清麦弄岐圣心涵水镜即是太平基
明进离方午柔生遇已阴妙参三圣易细测两仪心
珮袭芳兰碧钗明宝篆红深宫三十六同被二南风
萱长宜男草榴开结子花欢声喧令节庆事属天家
和凤东风转携龙北斗回人间遒铎振天上兽樽开
冰天寒色饯旸谷霁华宾生意干坤满宸襟一点春
宽大朝廷诏中和郡国诗欲求跻庆历先使见淳熙
太液轻澌泮温明霁日融菜流芳荇碧花颂瑞椒红
甲观韶光集禖坛好语传思齐男庆百假乐子宜千
梅试催粧粉兰披入夢香迎春占北斗受福拜东皇
象应轩龙次恩承帝座光燕坛风澹荡蚕馆日舒长
眼俗难观古时间只顺天平生羞诡遇投老更加鞭
十年红紫□容易怨春园不向瓶中见还从檐上看
客从远方来遗我径寸璧中有四箇字不必重拈出
一饱忘百饥人人尽展眉太平无事日唱箇啰啰哩
过去已过去未来亦未来即今名现在现在安在哉
年年是好年日日是好日好事大家知今朝正月一
上元正月半无油不点灯谁人知此意有月上危层
住亦无可说去亦无可说窦八布衫穿金刚嚼生铁
今朝七月一明朝七月二一日是一日几箇知惭愧
方交正月一又过了五日世事冗如麻光阴劈箭急
佛法也不会世法也不会一夏九十日瞎馿随大队
本色行脚人须具行脚眼千箇与万箇多是空檐版
秋江清浅时白露和烟岛搘筇寂寞中望断无人到
上元正月半灯火连霄汉千人与万人聚头相共看
万木惊霜风千林着秋色堪笑寒山子到处觅不得
今朝正月一只是寻常日就中殊异处徧界铺银色
坦坦平如镜弯弯曲似鈎无人收拾得扬在粪堆头
从这裏流出滔滔无尽日巨浪涌千寻谁知无一滴
前月只此月后月亦此月何得尘世人竞赏中秋节
五月端午节底事不须说百怪尽潜踪羣魔俱殄灭
九日重阳节东篱赏菊花歌欢公子事淡薄野僧家
健时要坐禅困时要打眠肚饥须吃饭陆地要行船
一二三四五各各面相覩甜瓜彻蔕甜苦瓠连根苦
大地黑如漆古今无消息达磨老臊胡九年空面壁
百二十日夏如今已告圆就中一句子切忌错流传
诸佛不出世祖师不西来颟顸一句子南岳对天台
旧岁即新岁新年即旧年要知新岁岁元是旧年年
金木水火土大虫元是虎堪笑李将军蓝田空没羽
大士错解注志公错注解臭肉积屠门堪笑无人买
雨散云收后崔嵬数十峰王维虽敏手难落笔头踪
千载岩前树曾无刀斧痕羚羊才触着满地叶纷纷
一片荆山璞分明辨者难几人偷眼觑只作石头看
腊月三十日开口便爲敕更拟问如何明朝正月一
深深亲下拜三代礼全该此意如不然玉帛云乎哉
一惊涂毒皷脱尔丧全躯谁信髑髅上重生颔下须
不入樵夫手不登郢匠门只麽老丘壑且无刀斧痕
儱侗复儱侗平夷更平夷伸手不见掌赵州东院西
抓头忘痒处弄物不知名一箇无分晓千金买不成
巧出焦桐样淳含太古音多因和夢听只作夜虫吟
平常行一步却不堕平常尽道脚长短谁知脚短长
道在贵亡覊宁容滞一涯是山皆有石随处可鎸碑
收得蚌蛤珠夸张无价数我侬不怪他他是村山主
佛法有些子言中设网罗布毛吹起处依旧不离窠
晴空轰霹雳官路栽荆棘没兴遭逢着前凶后不吉
作佛名何佛不轻成自轻谁知眼睛裏箇箇有瞳人
来时空索索去也赤条条更要问端的天台有石桥
晴空轰霹雳官路栽荆棘没兴遭逢着前凶后不吉
天下梅花主扶桑文字祖这个正法眼云门答道普
吾心似秋月碧潭清皎洁无物堪比伦教我如何说
选佛场开日丛林气象新心空及第者毕竟是何人
贫因几首诗闲高一着棋瓜田常嘿坐不愿有人知
庚午仍重午离明正继明炎图千万岁从此愈光亨
玉帛交邻后清阴满塞榆苞桑存至戒犹佩辟兵符
有意苏民瘼无心玩物华祗求三岁艾休进五时花
仙木浮琼醴香菰簇宝槃汉宫三十六争奉圣人欢
槐影绿成围腰舆茧馆归我躬惟服浣先织衮龙衣
彩索金爲缕香粳玉作团从今逢午节岁岁奉亲欢
银榜青宫裏天风五月秋应怜耦耕者曝背向农畴
宝扇彩云开宫粧衬玉梅共持千岁柏争献万年杯
宝字泥金踮工夫剪刻纯四时俱百顺可但庆宜春
翠浪两岐麦冰丝八茧蚕今年收倍好歌颂满周南
日永坤宁殿时将万卷看从容聊洒翰宝扇舞龙鸾
嘉定无疆历才开第五春金穰端有兆太岁恰居申
新岁朝元使龙荒万里来至仁天广大朔漠亦春台
雉扇开金殿云韶奏紫庭天顔知有喜班首是前星
宝胜千春字琼樽九醖香六宫齐上寿地久配天长
金屋春容早铜楼晓色分奉觞天一笑圣子似周文
薄薄觚棱雪融融甲观风晴光挟和气先到少阳宫
灯市千门月花时万井春朝来资善议犹自问穷民
夢月佳辰近端阳令节新何须缠彩缕金母自千春
艾虎垂朱户槐龙舞玉墀昼长无一事祗诵二南诗
圣德天同大熙然万物春谁知□载厚发育辅深仁
内殿称觞早仙班拥翠翘春来多乐事人日是明朝
玉佩响琼楼天风五月秋人间正炎热犹轸圣情忧
读罢怀沙赋重哦卷耳篇殷勤劝明主属意在求贤
三更端正月皎亮直瑶京客问心之体无言对太清
夜景湛虚明浩然无与京如今苏氏妇但指圣人清
霁月光湓浦吟风归洛京迥无纤霭翳千古识真清
狂风利剑戟火龙困屠宰莫起落红愁生意浩云海
曾访郊原春静观烟雨妆因物得良晤谅非昔如棠
唐人春深题用韵工车斜逐逐语言去谁欤真识花
临川数落花康节爱花谢若作荣悴观此特花之下
穉绿茁儿拳老红面百折诗坛更伏波令我逢敌怯
天运自消息诗人费平章何花春不红何草冬不黄
醉妃索南内玉奴毙东昏所以观物心皇皇妙无门
川游不停息雨集有满除卓哉鄹鲁叟即兹验功夫
天以行故健火以宿故壮卓哉主一翁挈我洙泗上
水非石之钻索非木之锯一日复一日会有豁时处
我行半天下夢不到南谷健读诸老诗划见真面目
西山抱孤洁淇水凝寒绿古来长安道多少闲草木
受命独也正岿然十八公人独匪正命胡然不如松
膏雨炯晨沐和风照春睡谁与验其机蔡轩一腴字
外物羁絷人无退亦无遂愧彼自由身朝发夕予至
山堂有何观四时互兴歇万物随天根东生复西灭
水月皆内景入秋倍清晖世无善观者滔滔吾谁归
士非耕钓者而从蓑笠翁人生贵适志莘渭亦时中
泽气蒸前山起自肤寸微竞看千丈瀑不悟片云飞
松柏不受雕此亦易知耳须看竹有筠与松相表裏
莫作溪流看天命无穷已诗人若知得千古可坐致
散发避炎暑炎暑苦相寻云何对大宾不见汗沾襟
松竹贯寒暑而梅时往来不知姤复意随人谩徨徊
怀人得清晤此乐浩无期剡溪兴尽返未喻伐木诗
剩喜向前坡人情奈怯何君今高着步直与陟嶒峨
田间逢醉尉人道误谁何世路日杲杲冥行宜见呵
毋谓支山险此山能几何崎嵚十年夢知历几蹉跎
龚生来过我极意论先天自得环中趣无言已十年
山色醉痕边溪声客枕前山溪元自旧人已别经年
天公富万有秋事不曾贫静閲岁时信动观天地仁
莫使儿辈觉从渠青紫纷马前金罢亚鸟外玉奫沦
世事从头数时机触眼奇山灵莫留客大厦要人枝
晴轻风憗冻寒重日生烟谩道中和节天顔正愀然
幽人履贞吉采藻南涧滨所采一物微所思万物春
柳丝不禁梳桃毳不耐雪梅残剪春绡永日霏不绝
椒榝充佩帏孤芳处幽绝当年老虬枝岂爲风雨折
最后黄香根纤裳粲黄裏能以色事人空博一时喜
看花须看神折花莫折残但使花骨清岂畏花地寒
老瓦莫厌粗奚童莫嫌小及时不爲乐顷刻芳事了
圣涯浩无边人乃揭其浅安知舍瑟中道味益深远
浮名镜边尘骄气炉上雪年来如木鷄我肱已三折
书消燕日长棋遣花院寂何羡山中人餐霞拾橡实
爲花能工诗不如赋拙赋珍重舂陵翁能寻所乐处
一径过寒竹所知三两僧自怜入山浅孤立本无朋
经年一会面危坐拥寒灰绝胜对余子一朝来百回
爱日经檐煖游蜂扑纸窗吾生岂拘束一笑俯涛江
伊谁同岁晚怀抱向君开烟雨閟芳信望君来不来
饥雀啄芳蕾蠹苔侵碧枝是中浑不较刻画未嫌时
旷野多风雪阳和一点通不应歌兕虎吾道岂其穷
草木有麟凤衆中分等流终然浪题品麟凤自知不
蔌蔌碎金英丝丝镂玉茎步摇钗朵见老眼爲增明
山矾纷似玉黄蘖碎如金二美传春晚同心契尔音
春山叠乱青春水漾虚碧大解脱门开把手拽不入
翳尽还明极家乡万八千悬崖重撒手古剑髑髅前
趁晴盖了屋乘时刈了禾输纳王租了鼓腹唱讴歌
天晴日头出雨落阶头湿宝陀岩上人犹自不条直
大火已西流千山爽气浮秋河鸣一雁砧杵捣离愁
一队衲僧来一队衲僧去打破睦州关大地无寸土
经行及坐卧常在于其中要识其中事长汀江水东
同条不同条心眼自相照翻覆论岁寒不觉拍手笑
山家冬境致何处不光辉大地冰棱合漫天雨雪飞
南北山朝对东西有路分一步不相到大地入无门
爲衆持鉢去七佛旧仪式庵园塔庙间处处遍敲击
雪压双林树风号万籁寒瞿昙曾入灭衲子眼难瞒
钟鼓声喧暄鸟雀閙中庭圆通门不钥眉毛落又生
腊月火烧山胡僧入汉关一头卷螺发两耳带金环
奴见婢殷勤瞥喜瞥然嗔潇湘图上看分外好精神
石壁搀空起银河一派悬贪观无断续来去不知原
采樵沿岭去提水傍溪归个般无出豁七佛不曾师
出林虎方怒横冈蟒正嗔世无途路客终是不伤人
重叠春风面高低雪满头渠无生老相孤峻罕人游
马革浮尸去君王太忍人此山空庙貌何以劝忠臣
丹竈功成后寥寥掩竹扉但闻蝉已蜕不见鹤来归
四境田相接烟澜自渺弥客来吟此景无或比滮池
东西两湖水相并比鸳鸯湖裏鸳鸯鸟双双锦翼长
古来名未灭人好水还清一读高僧疏尘劳悟此生
短棹经行处风披藻荇香中宵孤鹤唳片月在沧浪
拍岸浮春渌菰蒲四远生网罗人不到鱼鸟亦忘情
静练明田外源流笠泽通不因逢岁旱谁识济时功
终与双溪接分流入郭来市桥人影合不解洗尘埃
柔橹声相应名齐汉魏收可怜一溪水分作两塘流
好景明于昼长浮五色波一竿吾欲钓来此听渔歌
呼吸风云合飞潜自有时只愁潭底浅头角被人窥
用此临吴战何人爲越谋夫差曾不寤亡国始知羞
少伯曾居此螺纹吐彩丝一奁秋镜好犹可照西施
落落梧桐树何年作凤鸣试看千古翠流尽一溪声
我是沧浪叟闲来系钓艭如何一湖水丰秀半吴江
神居阴阳护寻国捍洪波莫虑蛟龙怒年来畏叱呵
疑着风波恶民谣亦畏人筑塘成堰后斩马祭河神
旧吏家何在空寻古柳堤世情今亦尔莫笑买臣妻
竹秀水色浄忽来双凤凰岐周昔鸣瑞今复见文王
一吸长川静烟云忽有无谁看颔底月误欲探骊珠
入径深于坞沧波近马蹄每寻莲社友咫尺走东西
玉甃祥光发难藏世上名定多慈护力一饮百疴轻
神女钟灵处真堪疗渴羌满罂秋玉色一酌洒清凉
螳螂方捕楚黄雀遽乘吴交怨终亡国君王到死愚
此地连江海曾经古战争干戈今不见空有射襄名
吴越争雄日区区在用兵空余争战地无处不高城
报越心何壮贪齐计已轻忠言殊不听何用筑斯城
故城人不见击剑泪空沾一绝悲声远今犹说孝廉
寂寞黄龙后纷然壠上碑废兴无处问空咏草离离
自昔干戈地城空草自荒渔樵怀旧事何敢议兴亡
昔日荒闲地今闻市井喧人情看促迫无复似当年
祗因裴少保功业败垂成往往桥边客今犹恨未平
爲怀陶靖节无复见其人谁种桥边柳犹含旧日春
旧址依然在荒墟未百年还分一桥水流入几家田
路接张泾近塘连谷水长一声清鹤唳片月在沧浪
片云初出岫南北自飞扬旧日桥边路犹闻舄履香
腰枕政亭北横斜古渡头风吹双泪落恨逐水东流
掾死缘非命儿来哭未休旧时亭下泪疑与水长流
五马来何暮经营指一弹石碑书近事留与后人看
吾州风物好惟是欠青山忽有洞庭色来从一笑间
波光磨不尽镜面绝纤尘照得红亭子亭亭似美人
竹下清风好时来挂幅巾待逢田叟问知是乐郊人
有景道不出须来此水滨十分花鸟色团作一亭春
岸回波曲曲城转草层层忽见桃花落还知到武陵
藓砌迎烟渚花开忽满株春风吹烂漫如展蜀川图
沧波围四面艷艷玉开花自可除帘幕清香不用遮
不待东风拆池塘已自春试看源上客犹恐是秦人
渐放秋风晚花无烂漫香浅深红似锦散影在沧浪
茶林那复有零落付樵人旧日溪边叟空悲二月春
杳杳云间路重重隔翠林数声清夜后来伴月边吟
一发连千丈红云出素波秋风吹欲老无奈落花何
遍陇敷青绿桑麻共几家满城罗绮子应笑不栽花
野水连天阔沧波引钓缗寄言溪上叟莫学直鈎人
犹使樽前客常怀没后名好风吹远籁如有笑歌声
兹楼当胜地高望极崚嶒欲覩青天色还须上一层
千秋传异彩百尺护雕阑欲识金龙瑞丹霄试仰看
妙手谁烘染梳烟沐雨姿一声长笛晚人在倚楼时
天阔冰壶浄溪平玉鉴寒卷帘看晚色鸥鸟并阑干
田家轻脱屣聊结浄人缘影外香灯寂清风百世传
一语合领悟师承岂在身戏言庐墓客未是报恩人
白毫光未灭胜事百年中好是传灯地林泉有古风
石匮埋神物灵光照夜多龙归天上后无复更风波
孤塔岧峣立犹传学绣人五湖如好在针线不胜春
白昼重门寂苍苔古殿深老僧香火罢松柏夜森森
旧寺丘墟后重兴岁月赊莫将闲祸福容易托僧伽
满箧藏锋句家传世几何远孙无悟解却笑葛藤多
古屋深于洞门前种白莲好寻当日社重结此生缘
祗应曾布地往往化爲鱼一遇丁千骑禅人便结庐
昔年池满地今见屋耽耽不结莲花界龟鱼死未甘
不入红尘市安居三十年至今庵下路芳草碧芊芊
地僻无人到松风鹤夢清一灯禅榻畔自向暗中明
题诗三过此坡老昔时曾悟得成禅指来爲打睡僧
寂灭跏趺地灯光照四时高僧穿地脉此意少人知
寥阳龙已化华表鹤空悲欲问梁朝事惟应老桧知
老屋无丹雘空阶只翠苔绕檐看箭镞谁记赤眉来
祗因吴士季千载仰公神欲借驱痁术来临刻木人
孝德襄陵久天然与衆殊生男不能养应合愧杨姑
王有岐夷德千年貌亦存我怀三刺史谁是后来孙
一笑淮兵却功成未易论岂惭顔刺史诗酒在平原
一瞑移藩日邦人昔被恩步兵碑尚在功业敢经纶
人归天上去空识旧衣冠秘录藏金匮清风满殿寒
弼汉功非浅谗夫可奈何海神今亦畏安敢布风波
平林标大道曾是野王居往事将谁语凄凉六代余
诗老追唐句闲居筑简斋芙蓉寒浦外红落感秋怀
发策名犹在回头事已非池塘春草绿空忆谢公归
丹砂犹未就白发忽成翁却有怜春意栽花向此中
藏书几万卷归老此林泉不爲寻莼鲙于公亦有贤
苍苔侵坏道晚雀散空林莫问人贤否浮生一古今
惆怅黎阳客飘流浙水滨定忘空腹恨知是赤心人
荷锸从吾后叮咛死便埋人皆讥嗜酒我独爱忘怀
有子如君少终缘叛国亡冢前无后嗣切勿怨张汤
世事春风转荣枯一夢间绣衣人不见孤冢旧家山
不识君名字应难问子孙一丘浮水际神怪欲谁论
泉下骨应朽幽魂独未消几番清夜月孤影度南桥
伤哉负薪子五十始登朝空使埋羞处山花复采樵
双瞳分日月眉际一星悬照见人间苦三辰不在天
父老怀遗爱谁传肘后方药囊同日葬空忆紫元香
地重因名果如分沆瀣浆伤心吴越战未敢尽情尝
一幅霜缣外青青出自然天机何敢议珍重白衣仙
节义穷方见高名荐玉京一封天子敕千载故乡荣
耳根听不歇滴滴冷于秋疑是山翁醉岩前枕瀑流
我琴未弦时浑然心与耳自从识开指反爲琴所使
清风千古曲雪涧敲寒玉谁能继此音苍梧泣修竹
草际露华白天边云浪开好风何处起和月入帘来
水将罗带绕山展画图开二十年前客身闲又此来
尚想夷与齐求仁无怨啧谁传采薇音荒哉太史笔
黄精与钩吻貌同性相反寄诗径中人采时高着眼
旱天无觅处晓云此无数只消一缕飞亦可作甘露
谁将造化手开此混沌窍每夜吐月时九州同一照
塞上风尘高处处寻天马只在此山中无人到图写
本是一顽石偶如龙角象至今渴仰人便作风雷想
岩根岚雾深神龙隠其所莫恃云霄近容易兴云雨
云开岩玲珑一窍入虚空亦有闾阎事何当叩上穹
羣山虽叠嶂大海暗来通气类倘相应寸心千里同
中土太淡素东皇染半节此君已不羣此种更奇绝
挂起梧桐月先成一夜霜与君飞大白一口吸秋光
莫讶青山小山因洞得名仙人骑鹤去留迹在空明
君许身比稷视饥真己如免吾学顔踮乞米李大夫
饱我德更勤青州两从事酣饮愧无言未尝识奇字
杜陵四海志不忍寒飕飕投我一红炉果胜千金裘
风雪太清白顾怀似斯人超然万松表一洗肝胆新
昨蒙记云萍得得覩台星君宜厚自重绝似前金陵
非卿桥不立谁是杜武库下浦未更新过者几惊顾
月卿派天河星桥叹谁可如彼行道人病责涉在我
迈古大夫名后成大前造千崖秋气高落成偕父老
江湖道四达坎险横危机一旦席上遇惠大政岂非
干易以知险履坦期同跻誓彼不复过一笑驷马题
临渊似平陆徐行若安土推此以扶颠屹然中流柱
长才二百尺婉若千里隔天下悦出涂旁午任行客
规自赵日久成令方能之捄溺由己溺信惟君子知
指麾谈笑间朗若月出云放之准四海经济要属君
成须千年固巨石不可摧惟君心如石迺是爲梁材
盘龙友龙成山与岩峻峙今如添卧龙壮观萃于是
事难处如易役大办若细才力运有余大川更谁济
往来欲休息亦可乐自然上观云飞鸟下看鱼泳川
亭若龙两翼欲跃胜高空济人几千百绪余不言功
春意藏山川如童蒙未发一朝兴勃然触处争英杰
浓烟笼远岫望眼如昏花欲暮还欲雨行人始离家
远山没云烟不辨形与色茫如天下垂前路不可得
木落叶栖风阵阵着肌体应忆故园花欲开爲寒止
路傍逢古梅元是旧相识花萼知几多萼萼相顾惜
出门逢行人经纬真如织织成幅员长皆是名利力
共蜡登山屐俄寻下水船到家人怪问满袖挟风烟
大面窈深处神仙碧玉壶孙郎妙心眼催作后山图
神都旬浃住大面欠穷探未尽山中趣重来赋蔚蓝
罗家隔香积天国近花坪何日同搜覽题诗索载赓
名山遍宇宙历历纪舆图安得身云水孤筇自给扶
云已安排雪天仍惨淡风榄船投古刹拨火共谈空
寂历少林壁酸寒饭颗山相逢如有旧示我亦无还
往事惊心折三年捻指间西州门外泪华屋遽青山
唐人旧吟处古殿昼多阴欲去有余恋片云飞碧岑
日月疾跳丸简篇浩烟海弓旌误诱去叹息可中悔
马瘏仆亦倦得休苦无多剥啄复剥啄奈此分阴何
薰风锁重棘襆被去何勇私我几日闲此意千金重
晴檐荫虚白夜灯耿閴寥自怜声吾伊亦复如闻韶
王事有期程称意不可再寄言山中友勿误青衫爱
一着高一着一步阔一步拨转上头关干坤全体露
稽首老瞿昙担头入閙蓝炷香三拜了天上与人间
春山叠乱青春水漾虚碧寥寥天地间满眼皆相识
无门爲法门三关何用立熟处既难忘又从这裏入
昨日去年去今朝今岁来去年去不去今岁来不来
咄这干屎橛生来太妖孽堪笑老云门一棒打不杀
出洞昂头角回山露尾巴恩承饶舌力累我受波查
手轮摩尼珠身坐盘陀石普请大地人念彼观音力
伟哉大法师逢难转坚牢不因登绝顶争见白云高
未曾移定时前脚让后脚只这一步子谁人蹈得着
静处干坤窄闲居日月忙虚空即妙体独露法中王
剪断万丝头工夫已成片针札不入处爲渠通一线
香严真杜撰恶毒无尽限哑却衲僧口通身迸鬼眼
只爲分明极翻令所得迟早知灯是火饭熟已多时
识得最初句便会末后句末后与最初不是者一句
突出麻三斤言亲意更亲来说是非者便是是非人
不露风骨句未语先分付进步口喃喃知君大罔措
叮咛损君德无言真有功任从沧海变终不爲君通
天晴日头出雨下地上湿尽情都说了只恐信不及
路逢达道人不将语默对拦腮劈面拳直下会便会
过去堕坑堑回来却被坏者些尾巴子直是甚奇怪
出得出不得渠侬得自由神头并鬼面败阙当风流
诸方深与浅都在掌握中撑天并拄地随处振宗风
瞎却顶门眼错认定盘星拼身能舍命一盲引衆盲
路转歌声杳夜深云露浓美人行月下秋水泛芙蓉
雪斋凡数种此种出清漳或作西斋号南州许擅场
长沙游玩地多有墨工奇旧说胡光烈今夸郑子仪
柯山叶茂实胶法颇精坚潘李今何处斯人得正传
齐峰何处是似亦出柯山此是西山物研磨双泪潸
墨上署臣字必曾经进来一年磨一寸须作墨中魁
冰魂销不尽招得上南枝依约横斜影纱窗月上时
池底看明月明月在山头清光连上下分作两轮秋
口有绮语债长咏菊坡诗最好重阳景鸡肥酒熟时
此骏産渥洼神奇莫浪夸相期千里志赠子字无邪
黄檗道场古裴公心事闲白诗三绝并那似敬亭山
事从尘世去心共白云闲不作游山计朝朝饱看山
摇摇如扇叶风颤午窗阴素不生枝节人皆见赤心
天晴盖却屋乘时刈却禾输纳皇租了鼓腹唱讴歌
伤弓之鸟见曲木而高飞有人见得云门善爲我辞
日日日东上日日日西沉无爲无事者子细好推寻
外阖不闭跨天下而无蕲会得许你升其堂入其室
行吊先桃茢丧车后纸钱老胡门下客宁可入黄泉
野水浮轻楫暖烟生紫莼晚来湖上望多是罟鱼人
欲识穷原处何人爲指迷夕阳鷄犬外桃李自成蹊
扶过断桥水伴归明月村只知途路远不觉又黄昏
青郊鸣锦雉绿水漾金鳞安得郢中客共歌台上春
融峯强万丈未话足先酸若不缘云去那知星斗寒
评漫学屠龙人言枉费工自非亲到者难与论穷通
直甚破沙盆掀翻海岳昏顶门真箇瞎千古累儿孙
弊衣缠瘦骨衰发覆苍顔世上底时节刚然要出山
云散千峯晓神龙应念来补陀岩上士心识几时灰
顾顾不释手提起复低头自笑无人买腥风吹未休
琅琅流水声怀抱尽情倾不识春风面雪消梅影清
江空芦叶冷风静衲衣轻不得梁天子无人知姓名
夢里升兜率阎浮待下生不须呈懵袋亚毒已流行
鬰鬰冰壑姿株株手亲植欲知来去踪双峯聳寒碧
用智恰如愚无人辨得渠粃糠和月捣意在脱衣盂
石禅寒到骨松雪照清眸此道如山重难将一臂酬
草枯山欲冷逗晓入重云一箭无双中何如射一羣
邂逅漉篱翁言谈耳又聋不知何处去破帽裹西风
闭户复携鉏云深路更迂须知形影外肝胆向人输
忍寒骑瘦马双眼碧于秋寄语王公道无钱买沃洲
日暖跨馿出溪桥款步行因思遭攧处寸草不曾生
朝看白云去暮骑黄犊归山穷桥断处鹭鸶那得知
袈裟裹草鞋赤脚桐城走只者破生涯抵死扬家丑
去见神鼎諲绝叫屋梁倒不得脱手法打折你馿腰
接纳少机关勘验无眼目时时膈气筑只要煨芦菔
云雾充饥腹烟霞补破衣祝融峯顶寺几度对斜晖
孤舟十万里委命在危流五叶芬芳后神州法已秋
雨过天风静波光似铸成不须频鉴照妍丑自分明
开窗种修竹凿石构方池良夜月来此劳生几箇知
惠理呼猿日葛仙成道时地胜人难到去来谁得知
秋竿倚石台沙鸟暗相猜一草有时动几朝鱼不来
一梁对一柱绰绰自横陈谁拟复谁即温然无故新
一年田地熟赋外乐天真便不打鼓笛也是太平人
叶深烟气暖秔软骨毛香巢许垂清节临流不尔忘
春水绿浮影山光泻入怀因思善牧者随分纳些些
芳心尘外洁道韵雪中香自是神仙骨何劳更洗粧
毫端不及处精神殊可掬靡靡听谈玄六月添重服
纯去自忘牧青蓑柳影中不餐栏外草知是几春风
寻常忘物我浑不涉希夷夢落秋坛冷从教斗柄移
怀州牛吃禾益州马腹胀天下觅医人灸猪左膊上
丁宁损君德无言真有功任从沧海变终不爲君通
渺渺晴烟薄苍苍古树昏天涯殊未足对此暗消魂
诸佛出身处千般谩度量东山行水上眨眼过扶桑
松鸣山欲浮昨夜春风过晓户启晴光早鶑啼一箇
朝吟还自酬暮吟还自酢年光整整来山房人亦乐
酒力欺寒浅心清睡较迟梅花擎雪影和月度疏篱
白鸟冲烟去山僧渡水来竹篱茅舍外忽见野梅开
鼓棹过前湾推篷破旅顔山回流水转烟逐晓云闲
仙翁去不还石井烟雾白谁能蹑其踪勾漏良吾宅
井空寒不流汲取不知夏披襟醉瑶华白榆历历下
饮月漱吟齿心事何轮囷醉舞影凌乱子其谪仙人
老蟾挂青冥寒影堕秋渚流声到楚泽千古相溶与
露气粟我肤弃捐掌中月高眼没云鸿澄辉眇穷发
天风来广寒吹下云锦裳虽无金错刀缇革余敢忘
歌子秋风叠诵子明月篇信有习凿齿胜读书十年
横石架广门天风自来去夜半闻洞箫知是神游处
今人宗晚唐琢句亦清好碧海掣长鲸君慕杜陵老
月明孤屿云一鹤唳清夜和之以君诗竹牖寒灯下
倚马挥万言跨馿哦一字迟速不须论纫云看奇思
兔狡应多穴狐妖解首丘一巢鸠样拙何计老菟裘
四望黯同云平湖堕银汉一叶柳边来应是寒澌泮
才退愁无友时艰悔有家乡心慙杜宇世事付杨花
虚心怀月明劲节挺玉立岂是外春风春风无处入
岁宜乡里守杯共弟兄衔明日人相问行年五十三
观国丹心切横舟绿水迟东君如有意风返晓江吹
上到北高峰京城一方册天边极双眸云阔海门白
鄱阳湖口县山合锁人烟石壁排屏翠临江障百川
秤锤盘巨石藏重亦藏轻待出持衡手一匡天下平
昔仕年伤早今归计恨迟頼存南岳草可答北山移
城中人怪我清旦买芒鞋君若知其趣还应日日来
玉轡上沙堤金鞍戍碛西何如寒涧底落日蹇馿嘶
就泉爲碓屋累石作书龛有意耕汾曲无心起水南
市脯店犹远刈刍人未归夜深语童子且掩半边扉
路危防陟远溪黑阻穷深凉月如高士频招未出林
岩僧殊好事绝顶庙龙君勿笑一泓水能生六合云
崖居供给少不用犬防篱只恐偷儿黠来窥壁上诗
山中无价宝月色与泉声莫向贵人说将爲有力争
玉筯篆文古银鈎楷法精得知千载下时有打碑声
凄风转林杪露坐感衣单不道山中冷翻忧世上寒
霜下石桥滑蛩吟茅店清夢廻残月在错认是天明
恨余行李速愧子酒杯长日暮于谁屋天寒陟彼冈
自笑如穷鬼相从不记年每烦诗饯送不止办车船
挹君如玉雪未易得亲疎何日深山裏同灯共读书
昔夢游湘水琴书寄叶舟安知三十载真作夢中游
闻说萍乡县家家有绢机荒年丝价贵未敢议寒衣
岳下无耆老何从访旧闻不知紫岩墓更隔几重云
明仲窜蛮烟钦夫弃盛年空令后死者有泪滴遗编
昔者监香火今焉裂芰荷祝融应冷笑还肯再来麽
庭下蔷薇树花开玉雪毬主人明日去相对似含愁
邻曲无还往何由有别情惟应小窗月长记读书声
久不闻乌鹊朝来噪不休殊乡无喜事应爲买归舟
官满无南物飘然匹马还惟应诗卷裏偷画桂州山
儿童娱膝下母子话灯前却忆江湖上家书动隔年
北戍边城下南游瘴海头不知天地内何处可逃愁
绝爱墙阴橘花开满院香邻人欺不在稍觉北枝伤
孚若如天马轩昂不可羁爲贫疎饮客因病出名姬
弛檐逢除夕檀栾共拥炉把如爲客看还得似家无
架书多散乱信手偶拈开匹似前生读茫然记不来
手种梅无恙苍苔满树身可怜开较早不待远归人
格力穷方进功夫老始知尽教人贬驳唤作岭南诗
玉座见图叹累累菜色民如何崔白辈只写蔡奴真
向来与相国投分自钟山不入翘材馆甘爲老抱关
下吏语尤硬投荒身转轻不然玉局老肯唤作先生
小家三两户荒巘万千重有月犬时吠无人泉自舂
月落宿禽起幽人殊未回不知何处磬迢递过山来
元佑赋律古熙宁经义新请君忙改艺诗好误终身
自伤临郡浅有愧在民深稽首文公庙由唐直至今
既收其印绶犹送以车船回首柱下史江边更可怜
昨日专城守今朝失国人干坤如许大无地着孤臣
赫赫戎衣定区区扣马非如何孤竹子嫌粟不嫌薇
丘笔郑克段轲言象爱兄回天力不足削地罚犹轻
一州两迁客无地顿奇材方送端明去还迎博士来
无尽颇纵横晚方攻蔡京犹称贤宰相应爲客先生
告子早不动先师四十余乃知卢行者暗合秀才书
夜夜各趺坐朝朝同打斋不知那箇子曾夢祖师来
山川殊壮丽井邑亦繁雄独有羊城庙萧然瓦砾中
已报行营入犹夸僣垒坚何曾陵谷变但见市朝迁
鋹也呆孺子并蛙徒自尊如何南武帝面缚向夷门
具舰逃安往焚巢溃不支区区一州力不足辱王师
宣劝犹疑鸩龙顔笑引觞络鞍奉明主执梃长降王
身是假皇帝国由内太师僞朝旧宫殿历历有遗基
香火万家市烟花二月时居人空巷出去赛海神祠
东庙小儿队南风大贾舟不知今广市何似古杨州
俗情重蒲饮故事按舟师莫倚无山越闲将作水嬉
占断百花白摘来三伏凉着身素馨国荀令未爲香
瓜果跽拳祝㬋罗扑卖声粤人重巧夕灯火到天明
名荔绝甘冷与莆争长雄不逢蔡公谱埋没瘴烟中
吾生分裂后不到旧京游空作樊楼夢安知在越楼
突薪初不戒绠缶始言功累甓爲墙壁前人智未工
复关无雅操涉洧有遗音未可绳三尺槟榔当委禽
沐发眠常晏濡唇饮不多谁云五瘴毒常备四时和
非有干时策聊爲避地图昔人补勾漏老子管仙湖
役民如犬马国破作降俘往往湖中石宣和艮岳无
怪怪奇奇石谁能辨丑妍莫教赞皇见定辇入平泉
观寺临湖上亭台出柳间都忘来五岭将谓在孤山
尉佗故秦吏堪执酂侯鞭箕踞问使者吾方帝孰贤
已作南夷长那爲北面臣未忘真定冢毕竟是华人
汉人称劲粤累世不加兵狂卒才三百如何便缒城
漫费人蒸土常如物溃堤傍疑爲息壤下恐有蟠泥
郭外皆鲸浸区中等蚁窠若无西雁翅客子奈愁何
濒江多海物比屋尽闽人四野方多垒三间欲卜邻
世间平远景万幅在洪家晚至番君国方知不是夸
一棹微茫裏孤亭紫翠间恍疑涉彭蠡又似访庐山
江险不容极禹功胡可忘向来小龙子衮冕食千羊
夹立朝羣玉浓粧列万筓中州不敢顿抛在瘴云西
茆山千万叠不得见天全帆出扶胥口无山只有天
雪冒禹碑石云埋泌草堂早知抱遗恨悔不挟干粮
半夜黄天荡楼船雪浪中当年草檄客今日负樵翁
太武求溲处支祁着鏁边淮风晨裂面淮浪夜惊船
展卷嗟丘也东西南北人昔还行脚债今作卧游身
一匹好东绢天寒家未温尽教儿拆绣闲管妇无禈
宗周危可悯苌叔死非难臣血三年碧臣心一寸丹
不怨穷并佚能安小与卑何须立奇节展季即吾师
忿怼及韩驷荒唐入郢鞭乐生端可拜宁死不谋燕
芈姓且爲虏累臣安所逃不能抱祭器聊复着离骚
寄声谢绛灌勿毁洛阳人岁晚治安策谆谆礼大臣
孝廉已称帝宾佐尽封侯不道投荒客交州白了头
鬼质内持衡胡雏外握兵一朝临白刃乞米老儒生
幸自忤将军那堪触太真世无郭中令谁赎谪仙人
饮食晚由窦门庭谁敢窥禁中无急诏不记奉天时
貂珰窃大柄韦布献孤忠牓出惟风汉无名在选中
不愁儿足冻第恐母心伤所以子范子惟弹一履霜
莫亲于父子天性有时移竟以妇爲厉空令传作诗
君父如天地虽逃安所之可怜共世子死不恨骊姬
亲劬何以报子职贵乎勤梨本非难熟瓜殊未易耘
伍奢呼二子一至一奔焉逃父吾无取雠君亦未然
诏自沙丘至如何便释兵君王令赐死公子不求生
圣经非拒父古谊有传贤据以兵求胜强能智自全
晨兴风色恶日晏汲归迟宁与闺中诀莫令堂上饥
礼律通称母宁分继与亲乃知履霜子绝似卧冰人
智出建成上贤于子纠多至今称让帝当日唤宁哥
木主来西土檀车济孟津只应千万世瞻仰首阳人
贤矣两家臣存孤极苦辛后来有曹马亦是受遗人
稷下空多士谁爲国重轻列城七十二死者一书生
六国钧南面甘爲北面臣向微生一叱几帝虎狼秦
纷纷荆聂辈犹有利而爲智氏已无后先生欲报谁
已设床临牖何须绶着身遂令移鼎贼知愧饰巾人
卜筑堪容膝休官免折腰宁书处士卒不践寄奴朝
唐德虽中否犹能愧畔臣尽驱污贼者往拜诈喑人
城去曾联疏宣收亦举幡向令无太学安得有何蕃
节将飞扬去牙郎卖弄余唐臣不负国惟有一尚书
一闻尧禅后洗耳急归休邻叟嫌泉浊牵牛饮下流
皇皇问津者藐藐耦耕人不识吾夫子宁非古逸民
客云自孔氏不觉喜逢迎止宿见二子孰云无世情
上古闻巢父衰周有楚狂由来豪杰士不必待文王
去避坑焚祸来成羽翼功留侯不自语驱使紫芝翁
尚恐公污我何妨史失名深衣与短制同召不同行
幸自沉冥去无端物色求蓑衣亦堪钓何必被羊裘
肃宗汉明主犹恶五噫诗一旦拂衣去世人那得知
采药栖迟稳燃萁篡夺危景升不爱子却念德公儿
太公辅西伯严子客东京独有汾亭者无人得姓名
历历非诸子骎骎及圣丘乃知焚籍相亦自有源流
决去先生勇怀安二子慙向令犹在坐楚市赭衣三
偶脱骊山厄龙钟九十余谁知汉掌故传得不全书
面折公孙子堂堂负直声安知上前议那复有黄生
绾臧不自保强致老先生鲁邸今朝罢蒲轮昨日迎
茂陵轻朴学宽对乃忻然口谩谈三代书才说一篇
窃弓俱奋臂窥鼎迭磨牙同姓余中垒昌言抑外家
旧𠎝臣学浅晚召主恩深莫鉴萧张否重来遂病瘖
新笺传后学古训发先儒不拟狂年少灯前骂老奴
当时三晋地已有圣人生不晓河汾氏爲隋策太平
弃甲争先去收兵殿后回但云马不进应自圣门来
数战数败北宁非将略疎收功一匕首安用读兵书
浪说三遗矢犹堪一据鞍君王不自试耳目信人难
说客爲秦谍君王信郭开向令名将在兵得到丛台
太息臣无罪胡爲伏剑铓悲哉四十万宁不诉苍苍
绝漠功虽大长城怨亦深但知伤地脉不悟失人心
塞外传烽急云中调守难谁爲帝言者白发老郎官
飞将无时命庸奴有战勳谁怜老卫尉身属大将军
土室不堪处其如瘴毒何莫年款段马有愧少游多
除却祖生外余皆在下风老奴口耳小安得肖司空
不能战涿鹿聊复隠崆峒挥手谢轩帝毋烦顺下风
活得如彭老忧愁八百春频爲哭殇叟屡作悼亡人
了不见矜色晬然真德容先生新沐发弟子叹犹龙
肉身无羽翼那有许神通会得泠然意人人可御风
白骨因谁活青牛与尔俱未酬再生德更索积年逋
宿有骖鸾约飘然遡碧霄不爲君主鬯却伴女吹箫
子羽徒扛鼎其如欠转圜不能决王霸聊去作神仙
忽弃国中去疑爲方外游早知守都厠何似莫仙休
忽去爲吴卒深逃安汉公翻身天地外脱屣市朝中
药品用昆虫遂亏全活功至今仙未得只在蜀山中
世传汉明帝始夢见金身曷不观列子西方有圣人
面色削瓜黄眉毫覆雪长安知四天下只在一禅床
放勋访吾叔鲁叟问弘聃所以此童子诸方亦遍参
直以心爲佛西来说最高始知周孔外别自有英豪
明镜偷神秀菩提犯卧轮更将旧衣鉢占断不传人
若非大气魄只是小机锋老子一声喝学人三日聋
此老手中棒轻轻也有瘢佛来与三十某甲莫须餐
若以色见我几于貌失人林公少须发澄观欠冠巾
值乱行何适随缘住亦安能将石虎辈只作海鸥看
寺甲于江左身迎入禁中如何浄居殿饿杀老萧公
俱着锦衣裳凭谁办绿黄可怜君耄矣贤嬖不贤姜
甫闻阿娇进又报卫娘留莫倚金爲屋重重只锁愁
玉座吞声别毡车触目悲如何汉公主去作虏阏氏
歆已作佐命雄甘爲大夫独余黄室主不肯面新都
仓皇问君父忠孝两关心绝胜杞梁妇惟知哭藁砧
昔有二人贫耕田与负薪朱妻恚求去却妇敬如宾
夫节独高古妇贤传至今既爲加美谥复不用邪衾
不敢怨夫子徒悲误妾身安知同穴者乃是乞墦人
彼雏饰容服吾穉业耕锄不以贫慙富贤哉妇儆夫
尊嫜有严命妾不获从夫去去犹回首谆谆别小姑
贵贱有定分勤劳无怨心若令逢吕武亦化作姜任
恍惚疑如在缠绵爱未休明知已仙去犹欲出神求
兽不能加害倾身障赭红安知丁与傅他日鸷于熊
妾命薄如纸君恩冷似冰生当事长信死愿奉延陵
主命亦危矣媪谋真拙哉烦君赐妾杖嗔妾覆君杯
粧束姑随世风流亦动人等闲拥髻语千载尚如新
谁谓曹瞒智回头玉座空向来台上妓尽入洛阳宫
残香犹在笥旧曲尚书裙不及新歌舞樽前奉主君
向来金谷友至此散如云却是娉婷者楼前不负君
忽见牙郎态吁嗟悔失身不虞小婢子曾是柳家人
两国争衡际诸君袖手观羣然着珠履谁肯捧铜盘
把袖谋几售开图计忽穷空遗千古恨不中祖龙胸
顿无英霸气尚有妇儿仁闻汉购吾首持将赠故人
辛苦佣耕久饥寒谪戍余竟令秦失鹿首爲汉驱鱼
殿上俄流血沙中竟脱身乃知燕刺客有媿汉谋臣
贵不见渠面危曾活尔身柰何施一饭便责翳桑人
南面称孤贵西京谒帝卑谁能如李密更望一台司
向令从七国是自列陪臣太尉空称赏非知剧孟人
鱼服俄离网龙泉忽缺铓却将江左业分付紫髯郎
戴昔劫名士周尝暴里人少年一荡子岁晚两忠臣
遗书今羽化传者匪真书此老纵横祖仪秦得绪余
虽以宾师待几于妾妇然不羞君割地谩对客谈天
韩子流于惨聃书妙造微百年同一传谁是复谁非
夸大帝传由形容跖侮丘仅饶聃御寇共载一虚舟
白发夷门老能兴晋鄙师魏王备它盗曾不备如姬
不待精神契惟凭颊舌求莫年荐燕客差胜似穰侯
常産常心论平生不谓然晚知苏季子佩印爲无田
北面老先生人间事饱更不闻求乐氏但见荐荆卿
焦子如天胆秦王似屋嗔如何刀机上活得解衣人
郦生方横死蒯彻亦阳狂设不逢刘季同趋一鼎汤
墨子城无恙公输械有穷要须能壁立未可恃梯攻
石马残陵下金鳬出藏中谁云樗里智卜墓近秦宫
巧言愚冒顿厚赂饵阏氏秘计言之丑刚云世莫知
危晁知不免削楚虑空长东市哀朝服西京号智囊
老贼有肝鬲多爲德祖窥谁令预筹事更与共观碑
全活嚙鞍吏平章秤象船丕乎真有幸舒也竟无年
杀身明逆顺濡足救危亡未必荀文若甘爲操子房
华容芦荻裏一炬可无遗叹息刘玄德平生见事迟
征南满腹智实似小儿癡汉水有涸日沉碑无出时
肘后臣非靳胸中彼未纯乃知兵妙处不可妄传人
带从内府颁枕出古陵间却笑韩宣子区区爱一环
童作夫人纺藏钱百万多不知三箧内还记旧书麽
虎视无强对鸱张有篡心可怜脐裏烛不照坞中金
惜李常钻核商财自执筹如何嵇阮辈放入竹林游
金谷觞豪友珠楼拥艷姬南交来处悖东市悔何追
左氏讥怀璧杨公却袖金安知机巧者藏得叵罗深
玉检匪颁隆珠帘馈遗通更挥谀墓笔褒赞死姚崇
三千两钟乳八百斛胡椒不悟口中袜犹贪掌上腰
没有财遗臭生无善可传向来堆白屋尽是窟郎钱
五季骄诸镇终朝易千人使无孔方癖犹是晋名臣
聚橛并番楀今犹唾姓名国人深可畏尹氏更须平
西子宴姑苏灵胥赐属镂如何居上宰忠越不忠吴
豫建无长虑旁窥有贩心绝嬴由吕相继马乃牛金
焚余宁有籍坑后更无儒不解愚刘项翻令二世愚
极力排舒黯联翩去不回惟应刀笔吏时得到翘材
佞幸传呼至师臣伛偻迎暮年灵寿杖幸自可扶行
二相去留际中原治乱分异时马上泪遥洒曲江坟
僣僞蟠宫阙忠贤血贼庭相君无喜愠面色只蓝青
本欲除阉腐安知召寇戎缁郎不爲相朱贼得称雄
坐閲数朝主竟爲何代人汉官敭历遍更作虏师臣
哆侈何其甚忧伤只自知虽经夫子笔不废寺人诗
国渐移田氏人谁悟景公牛山两行泪据与寡人同
嬖与贤分国贤疎嬖在旁未尝无乐克其柰有臧仓
但见颛朝久谁知媚竈勤纷纷由嬖进非特一商君
归自沙丘后因专定策功国由中府令帝在望夷宫
费亭侯在日乱已有萌芽养得螟蛉种犹能覆汉家
举国排阉尹还乡少吊宾太丘刍一束全活几多人
五十年间事浑如晓夢余三郎南内裏何况老家奴
国老辞机密阉儿叩绪余殷勤传一诀莫遣上观书
敕使爲唐患忠唐独有君晚知王自取悞杀老监军
尽识葠无毒明知堇有灾安知尝试者百死百生来
厥初赋形貌固已具阴阳素问无人读流爲采战方
疾始于荣卫哀哉不豫谋贪生讳闻死天下几桓侯
寿有可延理医无不死方扁曾忧骨髓和亦畏膏肓
自昔名高世皆由艺入神未应除扁鹊世上便无人
秦法严堂陛秦兵绕殿庐如何危急际只有一无且
古来神异少天下妄庸多文帝能全意曹瞒竟杀佗
跳入无人见谁知有路通长房非黠者草草出壶中
方差能腊腹学误至渐襟幸有经文在休于注脚寻
女子乃知我明朝变姓名可怜逃不密犹迫诏书行
列书诧知死楚些说招魂尚莫窥壶子安能返屈原
繇语几于谶流传信有诸王何谩辛苦易自是占书
鱼腹累臣诀蛾眉衆女仇灵均空发问詹尹若爲酬
宋贾两名士茫然立下风信知古贤圣多隠卜医中
巧历虽千岁先知一日差未能下算子亦道是占家
卖卜本逃名下帘无市声如何穹壤内知世有君平
元帝何曾谕京生自此疎区区推卦气欲撼石中书
平叔知几语疑于易学通岁朝不相见隔日问三公
逆知生女主预说覆唐宗误杀五娘子安知在后宫
似有人推背相传果是非请君看秘记若箇泄天机
义理无穷尽虽丘或未知老聃与项橐圣岂有常师
函谷非无士登庸乳臭儿空令园绮辈头白不逢时
子羽力扛鼎诸侯屈膝臣能从小儿语尽活一城人
武帝有荒志终童无远谋长缨自系耳莫系越王头
击蒙凿帝窍躐等尊玄经混沌死七日童乌夭九龄
彧作操谋主羣爲丕上公暮年翻有愧膝上与车中
二穉吁何罪冤犹在史书老瞒浑忘却只记哭仓舒
但爱梨并栗不传琴与书乃翁莫惆怅它日举篮舆
牧有谆谆诲宜无赫赫声假令如叔父一世得狂名
座上交游广城南讲读余如何万金産只解八分书
举国听桓子呼天诔孔丘可怜倚楹女徒爲鲁君忧
神女登徒子微词未必然感襄通一夢窥玉费三年
狡狯疑爲幻姝妍复似魔殷勤把花去莫恼病维摩
天子覽书悲肉刑无复施不惟嘉烈女亦自活神医
穹壤有时敝娥名万古垂直从彤管笔便到色丝碑
古人重言德初不论倾城切莫伤容鬓犹堪嫁孔明
竹笥并綀帔何妨托妾身若逢夫壻问向道乃翁贫
出塞男儿勇还乡女子身尚能吞北虏断不慕西邻
琴挑何曾动梭投未免慙女郎循古礼元不解清谈
首如飞蓬乱家卖漉篱供老汉惊吾女禅机捷乃翁
触石才肤寸垂天忽怒飞道人不出户笑汝出还归
三相入朝马诸姨照夜骢故应留小蹇专载拾遗公
花鸟皆诗料江山即画图暮归锦囊重压杀小奚奴
钱子非仙者种郎岂隠哉先生闭门睡弟子下山来
曾箴王太尉亦讽寇莱公无端两丞相有愧一山翁
吟共僧同社居分鹤伴间魂归应太息亭榭遍孤山
晚喜貛郎学前知杜宇声乃知常处士不及邵先生
浪说身如蝶安能及蝶哉穿花终日去据槁霎时回
异世犹相惎同时必见攻区区一枝笔悔惜与文通
偶然眠一觉推枕起来惊寂寞犹前日荣华已隔生
筑馆如萧史专城似买臣不知身是幻错认夢爲真
隠衣先自着舂具亦同操不但鸿高节鸿妻节更高
度朔山尤远酆都狱甚宽傩驱顽不去愈送瞥然还
不但烹三庶东宫亦屡危元来玉环子别有锦綳儿
素艷羞粧额红膏妒雪肤宁临白刃死不受赤眉污
坚白相非是高虚目送雄远公差解事孔老各牢笼
冻合千门闭传呼一市惊岂无僵卧者辇毂未知名
但见篮舆出安知酒榼空老僧翻折本收不得陶公
共餐鲈一箸各饮酒三升客去主人睡明朝醉未兴
陟浅犹须杖谁云佛有神乃知杯渡者只是热瞒人
一虎虽凶暴其尊孔释同矫情馈夫子合爪礼澄公
紫袍临蜀殿黄屋建梁台异世爲鹃去前身作蚓来
去国有华发出关无送车未能尽韬晦紫气作前驱
却莱辨夷夏隳郈肃君臣丘岂生知者聃非绝灭人
狼烟起幽蓟鸟道幸岷峨穆满尚八骏隆基惟一骡
失守文皇业来听望帝声向令曲江在吾岂有兹行
畏死仕新室轻生谢季伦细评投阁者大愧坠楼人
帝令工写貌相讽尹加笞且赏折枝杏休嘲有靥枝
极目无边际惟天与水连烟中帆几点若箇是君船
背冷来趋暖虽微善自谋如何才得意飞去不回头
晓雾轻绡卷岚光抹黛新萧条数家聚三两趁墟人
估客系征榄渔家收钓筒何妨千嶂黑犹作半江红
寄声谢轩帝不必奏钧天一碧九万里横吹铁笛眠
楚泽秋声早湘山暮色遥偏来短篷上终夜滴萧萧
问寺莫知处跻攀又溯洄惟钟藏不密日暮过溪来
纤路泥尤滑柴门扫不开子猷返棹后不见有船来
绿野池新凿平泉墅又开迺知造凉殿谏者不能回
骏马如花妾平生不负春如何飞燕语不恕辇边人
相国私英倩将军嬖子都可怜洛阳令只问主家奴
恍惚天书事庄严土木功暮年王太尉典领玉清宫
养成河北贼挑致海东夷空国坐朋字乱华由党碑
虽则仇平仲何曾问大年崇宁一相拜元佑几人全
登庸局面变报复念头差贬削村夫子褒崇笑夜叉
着论贬临川谈经抑老泉权书并字说究竟果谁贤
至郭陪清语留衣示别情奈何凤翔骨不得宪宗迎
剑履崇刀笔钧衡付蹶张贾生年尚少且去傅诸王
坠帻长须丑遗靴一足濡不须诃小鬼烂醉要渠扶
酿者不沾唇旁观吸者颦翁真堪宰相妪亦可夫人
咬韲饥饿□□□□□□乍可训童子谁能说老兵
舜提归□□□□□□梁束手无争执应惭此玺郎
君耳污□□□□□□湾首阳落第二前已有箕山
□□□□□□□□□池却恐鱼之乐庄生未必知
□□□□□□□□□□不必询名姓知渠是谪仙
□□□□□□□□□□历历丹青意如讥睡海棠
衣襟成墨色面目带煤尘尽爱炉中兽谁怜窑下人
牵羔仍抱子翁媪各鹑悬破扇题周易全家頼卦钱
三间参佐廨昔也处先公矮屋儿无叹翁生矮屋中
守相卿耆旧相逢必霁威渠宁私邑子汝勿视翁归
禄米皆前定分铢不可添园葵莫争利邻枣亦伤廉
宁游屋溪畔勿傍盗泉边监竹不食笋先贤样在前
莫叹家庭远卿侯即父师尚于吾缱绻定不汝瑕疵
先绪微如綫未知谁亢宗翁犹慙父祖汝可复慙翁
十载脾神厄何曾食有鱼击鲜徒溷汝遗鲊适忧吾
记取元城语南州热异常别无卫生诀止酒是丹方
博士今儒彥遥知讲席重汝宜束修往吾亦执经从
汝幼不努力忽爲三十余勉旃教汝子要付善和书
食指清晨动馋涎异味来高情分石芥辣性似徂徕
自幼耽章句年高竟未工自称豁达老人号嗫嚅翁
莫耗官仓粟休贪御手羹新年采薇食诗比旧年清
拔丁而去矣袖瓦似要之谁道州人薄君行有彩旗
不曾窥户外偶出至溪边欲访斩蛟庙聊呼放鸭船
桃李已成尘葵榴各鬭新红顔年少子白发背时人
餐菊饮朝露平生不歠醨与龙争角黍无乃谤湘累
唤起龙泉老侬今把钓缗还公旗与鼓别付夺标人
不喜追风骠尤憎竞渡船宁爲之反殿怕着祖生先
时服颁周府薰弦奏舜廊未知新踮子几首似欧阳
客屦自来去山翁病不知座无麴道士门有艾天师
儿女需京缬经时买未归似嫌无艾虎不肯换生衣
韩庙坡爲记罗池愈制碑老农不识字自唱送神诗
朝朝责太平日日御延英欲识太平处冬冬社鼓声
丑石榕堪坐晴坡草可眠若非古沂水亦是小斜川
士不论穷达离乡即可哀白头孙七十岁岁埽松来
仙不离人世何须远觅仙桃花最深处更着小渔船
广筑长城一纷纷走避秦长城遍天下底处着逃人
锁却藏舟屋丁宁勿浪开渔郎最饶舌曾去引人来
□受职于天李冰周处然何曾现灵怪专一管丰年
□□宽裁领蓬头乱插花相呼挈牲酒再拜祷桑麻
□□□夜裏折箭传黄旗野老心无事闻之忽皱眉
□□眼中人累累原上坟昔作夸毗子今爲冥漠君
城郭有时变市朝回首非谁爲辽鹤说第一莫来归
战士不解甲于今四十年尖量太仓粟烂铸水衡钱
□□传闻恶邕宜守备孱各宜更短制未可靠巍冠
国蹙公卿耻诸贤强自宽向来沙市冢太半徙公安
荆益俱危急风涛共一舟未知策应使兵已至何州
移阃于重庆支吾亦十霜但闻绳魏尚不见雪陈汤
初谓武陵远移来不计春近传湖户警愁杀避秦人
老贼顺流下周郎凭轼观不干春水事一蹙走曹瞒
玄琰俱年少能摧百万师如何桓幼子轻议谢家儿
饮血吞奴羯盛溲饷佛狸勿论城大小但问守城谁
穹庐迫淝水黄屋幸澶州谢傅方争弈莱公亦掷骰
幽明虽异趣追远岂殊哉隠隠闻箫鼓神君尚冢回
草市鱼虾贱园家芋栗肥一城空巷出万烛送神归
樵苏出林看士女拥途迎要识神通趣年年此际晴
狙裹周公服优蒙孙叔冠无论呆儿女神亦被渠瞒
武当并灌口闻说毁于兵独有东南远人神尚太平
村乐殊音节蛮讴欠雅驯老儒无酌献歌此送迎神
往昔扬州市神仙爱夜游夜来灯与月不忝小扬州
泮涣舞雩乐欢呼祀蜡忙且记童子咏莫管国人狂
乱离无醉者有则以爲祥慙愧生平世人人在酔乡
冬冬街鼓动寂寂市声稀祭罢社人散老巫怀肉归
征在生夫子摩耶育释迦人人衣逢掖箇箇着袈裟
九龙吐香水兹事已千秋道是本无垢年年浴未休
生曾辞宝位死却要金棺达士发冷笑癡人被热瞒
策杖凌晨出携筐薄暮归未知故山荔何似首阳薇
一鹤爲前导奚烦绛节哉樵苏私借问何处地仙来
开国何其忝笺天未必俞缴还三百户换赐一千株
日日烦汤使年年费火攻暮龄知艾附不及荔枝功
解使冰肠煖能令玉色腴谁能补丹诀素女绛罗襦
童子偷无怪先生老尚馋采时留绝顶猿鸟要分甘
帝享老臞仙丹苞实醴泉犹嫌无供帐赐以锦漫天
包柚书云尔分桃传有之怜渠生处远玉食偶然遗
怀橘悲何及芸瓜老不任摘来先庙祭洒泪向松阴
传得上林种曾于艮岳栽吾君无嗜好不贡一株来
颗颗苞甘液年年饫老饕绝胜九千岁三度窃蟠桃
珍贵均摩勒甘滋过醴泉谓天不吾享岂不厚诬天
一息营升斗留翁寂寞滨白头携暮子来作祝尧人
有意祝灵椿无堪献野芹玉杯真缪巧金镜最忠勤
髫龀随二亲旅泊承天寺姆抱殿上嬉忽覩瞿昙氏
自从出腹来未尝识奇伟顾瞻忽眩晃冷汗如泼水
战掉病三日汤熨乃能起譬如秦武阳震慑白帝子
弹指七十年顔发遽如此棒喝夹攻之碓磨备尝矣
既具顶门眼逐得少林髓南山梵王宫规模自唐始
轮奂绝巨丽像设尤卓诡瓣香大雄前恍然忆稚齿
侬久离怖畏佛亦生欢喜却看丈六身僬侥国人尔
丝切登盘菜花垂插鬓幡老人总无分回施与诸孙
枯槁蒙膏润谁非喜雨人儿童翻懊恼惜不看鞭春
烟熏野狐怪雨熄毕方譌惟有三彭黠深藏不畏傩
祓除啸梁祟惊走散花魔切莫驱穷鬼相从岁月多
儿童烧爆竹妇女治椒花独有龙钟叟凄凉感岁华
冰衔常恁麽雪鬓转皤然一事差堪喜诗多似去年
南荡浅堪戽北沟干可田龙船无顿处欲起待明年
井以瓶罂竭溪堪揭厉行蟹泉一摘子辛苦上山迎
尚食停珍膳清斋祷竹宫方当歌云汉未可和薰风
奴挈军持去丁宁费耳提汝宁缓花坞吾欲救蔬畦
士穷犹可忍拾穗亦可歌岁事还如此畦间有穗麽
箫鼓修雩祭风雷起古湫虽无豢龙氏尚有斩蛟侯
点点沃枯焦声声伴寂寥五更初听雨千载后闻韶
巫祝呼神去缁黄送水还若非宿来雨仙圣亦慙顔
昕朝避黄屋露祷动苍穹野老安知帝豚蹄赛社公
在处陂池白宁愁汲路遥老犹堪抱瓮穷未至操瓢
复置汉平准稍修隋义仓羣公犹禹稷陛下况尧汤
昔忧腹不谷今恐耳生禾谁向卫公说翻瓢莫太多
试倚高楼望桑田化渺弥安知爲野老农事上双眉
噫声初发窍巨浸倏漫空我欲鎸箕毕爲天节雨风
久断过从客尤妨刈获夫羲和应烂醉晨起失金乌
□□尚纷扰烛龙深伏藏金鷄不能忍腾出照扶桑
郎宿临初度村翁喜欲颠要知侬甲子老弟已稀年
爵并开乡邑官皆视大蓬年龄高畧似须发黑难同
我昔单栖久君今半被空天公将老寿裨补两鳏翁
菰甘因辍送荔熟亦均分食指真欺我脾神不似君
平生老兄弟岁晚共婆娑苏氏推同叔程家说二哥
节腹羞浮食徐行畏疾颠仙须有癯相贵亦出长年
莫放双眉皱休嗟两鬓蓬耆英图裏看若箇弟兄同
荆花开渐少瓜蔓摘几空頼有长头子相从秃鬓翁
秧马催予出铜鱼羡子分无莲照学士有竹比封君
甫昔排阊阖雄曾赋馺娑而今行不得切莫唤哥哥
鸡絮交欢远琵琶寄恨深早知胡地冷永巷亦甘心
雁足书良是鸾胶事已非如何子卿内不待藁砧归
人事多翻覆由来不可量安知议郎女远嫁左贤王
寄语涉川女安知往问津水神不妬汝偏妬冶容人
短夢曾留枕余情更献珰宓妃空绝代不得偶陈王
春煖披香殿夜寒长信宫帝方安祸水妾敢怨秋风
姊弟皆殊色专房擅主恩何曾送归妾但见啄皇孙
父魄下沉渊儿声上彻天向令逢孔氏是亦女参骞
淑妃寒食语千载尚堪哀不念同光帝□□□□□
刘季开基主周昌托子臣不能活如意何况戚夫人
白雪通身洁丹砂傅顶红赠余有深意志义与闲通
鹦鹉鹪鹩赋鷼宁愧二虫吾衰边幅窘姑置小池中
世有殊尤物天悭赋咏才恨渠生较晚不及见邹枚
姝丽如同産朱铅各异施吾方参素女渠自比□□
祲扫青山峡功高赤壁矶只宜奉头窜莫待剖羓归
粝食忧民瘠茅庐念士寒一生怜此老错把两眉攒
诸老云台上人人画一筹奈何令退士长抱杞人忧
昨朝捷旗至明日警书驰避殿犹如故来庭定几时
臣繇贺捷表臣结中兴碑亘古雄辞在于今老学谁
客骇蒙倛面儿扶痀瘘身有时临镜问此老是何人
溪水拍浮满野花红白多老夫被牵率信步出鸡窠
饮狂插红杏醉倒借苍苔董子窥园出庞公上冢回
邕题碑板富郊因诗句穷濡毫乏精婢随马有奚童
倦览今书尺时将晋踮看殷生与宰相一体问平安
问讯南溪水韩张泛几回侍郎何处在司业有孙来
蜀女羞施粉轻装爱淡红抹涂尚年少膏沐爲谁容
范公蜀西曲陆老剑南诗子美渠曾道渊材辈岂知
莫惜千银烛频添两玉瓶不须擂羯鼓花睡未曾醒
一种秾纤态三郎未必知浪将妃子比妃子太浓肥
神女漂红者颠姨发赤然年年吹洗了未必恕今年
恰见如丹粒俄惊似紫绵山翁无供帐只就落花眠
地行臣耄矣稽首告天公借草千场醉留花十日红
奋雄何勇猛取履若儿童眇是沙中帝不如圯上翁
绝顶风吹酒中流浪骇舟参军颠落帽处士悔科头
参寥灯一点不审是谁传晚识纲书记元来在汝边
和靖肘后诀不曾埋土中烦师试寻看寻得报衰翁
社友携诗访怜予满面尘么么今出局不是社中人
安知先长老不是昔勤公尔有五七字今无六一翁
入佛名无本归儒字浪仙韩公虽稍黠不晓句参禅
手写八诗寄耳聋三日惊何须论句法年自让吾兄
浪说无文字楞伽面壁看元来有怀挟一世被粗瞒
无尽谈空学纵横胆似天如何兜率说不肯许他禅
寥昔十年字新今百八篇男儿自传世何必托彼传
僧句多枯槁舟公锦绣堆如何涉吾地咄咄逼人来
勤本小家数韩欧大秀才二公需作料勾入集中来
去春蒙尹召曾一泛湖光和靖应相笑君房有许忙
占断一房居矶边足钓徒如何贪出世亦典了西湖
昔把钓竿垂今拈拂子挥矶边沤鸟问师出几时归
重重金殿裏锁向帝王家纵得游灵沼何如睡暖沙
栖非梧不憇渴以醴爲浆回首笑鸱辈方争腐鼠忙
顾影矜毛羽晴川偶泳游不知谁打鸭惊去不回头
津吏难绳束滩船易覆翻能除一方害不忝二刘孙
李下与瓜田嫌疑谨未然先贤监竹木不食笋多年
襆被囊书去讥征市与关姑全蔺卿璧勿买郑商环
机难下鸥鸟察至见渊鱼何日抽回去商人愿出涂
太守今元结论交四十年汝行勿前却如在父兄边
劣知针粟大出没似通灵不但能膏吻元来善隠形
稍出床敷上忽逃衣缝中说文真有理字汝曰跳虫
汝图膏血饱吾惜体肤伤景略扪差快宜师扑不妨
觜利锋铓毒形微胆智粗延缘司谏领游戏相君须
时节浇松近人家擘纸归但知题墓好不笑乞墦非
原沉向九泉推死已千年有水皆争渡无村不禁烟
老人七十八佳节一百五丁宁海棠花更可数日不
唐朝知制诰多付与诗人岂有飞花句虚爲起草臣
当年传画烛帝遣快行□□□山斋卧□目自结□
只靠诗娱老安知病着身不能系白日且可买青春
杨柳堤边立荼䕷架下行不知一遗老更看几清明
向来称合老归去作园翁须发已华皓紫薇药应红
村酒家家熟溪船处处通香山妄分别学士与谁翁
轻薄坠鞭子清狂谒水生如何唐老杜也作丽人行
秧愁晴暴死花怕雨摧残野老非常惧天公不自安
乐岁何尝饱春阴忽又晴一之其可再四者每难并
雨似黄流决云如黑汁翻未言丰九扈已觉饱千村
周匝荒原徧延缘断港通马鬃渠有力龙骨尔何功
鲑菜馌耕者鸡豚赛社公不闻车轧轧但见鼓冬冬
倦后入蒲龛欣时出草庵偶圆灵照话亦于善财参
扪萝伏虎岩把钓斩蛟潭偶有樵夫过呼来与共谈
昔与二龙友同寻九鲤祠百身何可赎一老偶然遗
二客如龙虎同登蟹井颠吾今成聱叟渠久作飞仙
北郭西郊外联鞍共探春惟应旧猿鸟犹记两诗人
箧有亡友诗愈久愈鲜健不归芙蓉城定返灵芝殿
照眼园花发伤心墓草陈君谟两字谥迂叟九分人
轩豁百觚量昂藏九尺身如何天夺尽真率社中人
自爲遗老传或入少年丛我已无同辈谁能起此翁
由晋以至唐几人作文字前有酒德颂后惟醉乡记
舂汲常分任巾篝久服勤汝何慙络秀吾自志朝云
客送西州路儿封北苑坟凄凉蒿里挽未必九泉闻
医书攻百病惟有老难医雾眼朱成碧霜颠涅不缁
炎凉苍狗变光景白驹驰忽见镜中者惊询汝是谁
车唤阿香推情知雨必雷不干巽二事也伴阿姨来
□□□□□冰轮□□□□□□□妬不管素娥愁
好客期难至清欢拟即差不逢□□镜何处觅金蟇
诏岁银袍盛头场玉鉴明妃灵如有助娥老尚多情
眦血滴耕夫愁眉蹙贾胡良辰风雨至不复田禾苏
铁笔俱牵动金台总去登老僧不出院挂起一枝藤
皓素应难染玄纁未易迎只宜大牀卧或命小车行
乌寺迎岩主螭坳起涧翁也须留几箇相伴听松风
李广飞将军世南行秘书乃知数寸管不及丈二殳
鳌顶来差晚龙髯去莫攀不能从襄野只合殉桥湾
佛以灭爲乐观身等一沤如何卢行者镕铁护枯髅
蒙叟云聃死当时有吊宾始知关尹子迂诞诳愚人
柳七葬淮头营妓岁沥酒不知花翁坟有人擘纸否
向来春踮子残膏罥蛛丝无复秦郎思聊吟党进诗
跌荡四千首流行宇宙间国风几曾熄圣笔不能删
八十瞎兼挛形骸槁木然不烦大司命更算小行年
辂死向千年占书世失传安知无肘后留在远孙边
借问缘何事年年带笑容春风无可笑止有笑衰翁
勤披莱子服种汝奉高堂汝自忘忧尔吾忧未易忘
果核无殊性惟榴有北南红榴满天下不似玉榴甘
昔移红白种同种谢池中一朵不留白两池皆变红
苦爱堂厨美貛郎喜覆羹饱食林下笋输与邵先生
的皪开雕槛氤氲入绮栊何须傍班马卧起二花中
但见空林摘谁知园户馋诏书免包贡野老可分甘
生长古墙阴园荒草树深可曾沾雨露不改向阳心
清泉浇后活夜雨剪来新有客陈三韭无钱致八珍
陶子沉酣汝刘郎佩服之元来天地内乃有两东篱
古有如瓶李得之海上仙如何阿戎辈钻核怕人传
累累生满树知我老而饕绝胜齐三士轻生爲二桃
曼卿仙不死隠隠素骡嘶走入芙蓉裏花心路忽迷
雨恼颦西子晴扶睡贵妃老夫方入定爲尔一撩诗
丛生山上下影在月中央受性老弥辣开花晚更香
忆昔矜容色如今懒抹涂谁能面皮皱施粉又施朱
春令园中本移来村墅中大官今却献黄帕不来封
清旦书窗外深丛茁一枝人寻花不见蝶有鼻先知
老景欢悰少看花偶出嬉相随惟一肩锦伞欲何施
开落元无准秾华浪得名今朝俄绿暗昨日尚朱荣
昔可摧坚阵今难作选锋自怜吾鬓秃亦笑汝头童
方穿新砚衆寸眼旧岩稀难倩宫娥捧堪搘织女机
吾墨千金价曾登七宝床终身惟守黑断腕不书黄
月似金莲炬天如碧玉笺剡藤边幅窘写不尽遗编
尖新頼摹画老秃计休闲露顶张长史科头管幼安
莫匪并州者轻坚耐淬磨文通怀内锦裁割已无多
虽无鹦鹉鸟亦欠琵琶姬纵使敲方响獠奴佯不知
炎鬰甚炊蒸夏虫难语冰家无红拂妓捉麈自驱蝇
欲系伯仁肘难悬季子腰自刊聊自用渠刻任渠销
轻薄如蝉翼择兮风未休烦劳汝威重镇压彼轻浮
有时一画起有时三绝编朱丝弦侧畔玉界尺傍边
莫谓蟾蜍小渊源在许中曹溪一滴水驾浪作南宗
雪萤贫士眼珠翠贵人身自从墙角弃无复案头亲
工师将考室何止大爲杗搘案虽微用由来寸有长
种种一何短青青无复垂可怜髡髦子不见指冠时
昔笑聪秃首如韩戏观师若聪今见我汝亦有几时
赤帝当垂令余威烈暴秦若无大圆镜热杀世间人
怒蝈喧幽耳饥蚊搅熟眠愿爲修月户住在广寒边
世俗传偷药嫦娥以此名唐人皆咏月吾取玉川生
方士诳三郎蟾宫事渺茫至尊宜夕月安敢问霓裳
初插玉梳小徐粧粉额新乌啼风露冷娥始现全身
曾瞒张茂先亦诳关尹喜嗟余双眼白任汝半空紫
仅可着孤身何曾有四邻切须留一榻让与细书人
恰召阳翁伯俄征谢自然不知玉楼上几箇是诗仙
闻说均州景而今涴战尘应随黑杀帝避地肯来闽
吾脚今无力安能跪鞠躬北瞻韩吏部南仰狄梁公
乍见作飞势细听无唳声雪翎差仿佛丹顶不分明
点额有墨痕剖腹无素书俗视如顽石仙骑上太虚
元不识死活偶然逢二仙昔与牧奴戏今饶国手先
白公诗酒人惜也未闻道乍可无除书不可坏丹竈
慈悲乳孙叔恭敬侍小颠烦君常警逻老子□□□
自饥犹可忍民饥谁恻隠吾评首阳薇不若石竺笋
圣人称水哉昼夜流不息东坡如万斛南华只五石
汞可点爲金铁可浸爲铜勿使钟官知一朝比仙童
狼来咋吾羊猩来窃吾酒汝爲百兽王不闻一声吼
惜齿埋之土何曾愿世知终爲交趾献亦被普贤骑
嗒然蒙一衲趺坐不知年处处神通现何须海岸边
海岛五百士刘郎庐亦深不似阿罗汉神通无处寻
此来爲佳处高犹在绝颠吾衰中道废汝少更加前
此爲何处所满目是琼瑰圣人被褐怀呆汉空手回
力却帝尧禅犹爲颍水羞似曾洗渠耳不可饮吾牛
吾蒙白裙帽汝着紫袈裟纵有傅大士难和作一家
死以子托友病将身付医友今多市道医或似屠儿
村獠席地睡咍㘆唤不知老夫将北面渠莫是希夷
村老诗颠者颠年八十年后生被传染引得广师颠
五十有三箇问法向谁边村老小颠尔竹溪翁大颠
洞达开堂奥荒唐说刹尘儒醇明告子释黠热瞒人
不必杯棬性安能桎梏身谁知千载下有箇葛天民
青牛先已去白鹤久方归若欲分优劣老聃贤令威
东行值伯伦西去逢无功不知何国土疑是醉乡中
履霜行于野绝粮厄于陈伯奇父逐子仲尼天戮民
追日忍渴走喝月使倒行夸父骨已朽秦皇冢亦平
客有过吾庐自言师陆朱故应东海若不及北山愚
先传传后学自觉觉天民鲁儒迷甚者何以救迷人
荒哉穆天子辙迹徧九垓已写偃师弄更引化人来
愚哲皆根性巫医各有传参禅才一宿学幻费三年
恕汉唾师德酒徒拳伯伦吾评此二士顔子后无人
季世雠相复先贤量有余潞还子方谪坡答致中书
绮纨贵家子旗鼓少年场屡舞衆人醉鲜粧一国狂
士女匆匆散溪山寂寂然龙舟闲似我阁起向沙边
杂遝今观渡依稀昔浴沂居人空巷出几箇咏而归
巧历推修短前知定吉凶吾爲立标榜唤做小淳风
离乱雪山隔艰难蜀信通道人能缩地移取向江东
升天虽可喜削地已堪哀早知守厠去何须拔宅来
早持坚白论晚踏软红尘明逸并夷甫初终似二人
地逼难容足天低碍举头那堪去梯子谁肯上高楼
不肯弹冠起俄从折简招虽然舐丹药未免悔青苗
做了高官职双眉皱不开譬如三日妇锦袜着珠鞋
开阁何其盛行边寝已疎绕床弹指叹六丈圣人欤
典领天书使修崇昭应祠可怜有遗恨殓不得髠缁
专报熙丰怨宁论爵齿高可怜五朝老双泪落斋旄
扰扰多群蚁冥冥有几鸿蜀公陵下语竟免入碑中
策免身常佚登庸貌转癯富公忘杖起迂叟要人扶
□□□鸣夏高秋响激空翼虽映华冕身自闭雕笼
庄周言达理吾以蝶爲优无想亦无夢有身长有愁
昔人怀故主季世绝贫交汝胜炎凉者年年归旧巢
呼童扫蚁子勿上法堂阶渠出卖厅角云参妙喜来
杞辱中丞世歆臣二姓廷如何出腹子反不以螟蛉
千古灵胥怒惟知有伍奢安知崇伯子北面事重华
博覽劳丸胆精思恐呕心可怜亲养薄难报母恩深
文若忠于操嘉宾谄事温晦翁叹难嗣坡老惜无孙
季历并公旦均爲未尽伦吾评千万世两箇采薇人
翁子妻求诀羞慙婿负薪不如辟纑妇保守灌园人
爲固续汉史嗔原作楚骚伟哉二女子才学识俱高
二王与二阮尊幼自相推却恐外人笑儿癡叔亦癡
坚猛一时雄犹知有谢公王郎乳臭子敢以壻挝翁
晨膳嫌羹薄寒机怪织迟阿家语新妇汝有作家时
澄少危加杖平肥亦食糠刘郎豁如者轑釜未能忘
太傅风流祖亲朋共手谈元来碁有智输墅与羊昙
难泯同胞好每因长舌疎若能谐妇姒九世可同居
田蚡坐东向贵加诸父兄请渠观涑水不敢齿耆英
张陈翻覆易管鲍始终难帝腹容加膝刘郎尚岁寒
闻说三边地今爲百战场君书一二纸妾泪万千行
妾甘爲隠服君喜冒先锋但祝玉关入宁无石窌封
远书徒搅思归信屡愆期瓦卦偏无准灯花未必知
宽作三年别安知四序迁可怜容鬓改人有几三年
去时儿在腹忽已语嚘哑何日番休了迎爷两手叉
诗云王赫怒吏说相宣威假使从公旦三年便衮归
烧操蒙冲舰获坚云母车赐君新节钺还妾旧荆綀
野雉自双飞离鸾半只栖君非秋胡子妾是杞梁妻
江南丝帛贵塞北雪霜浓莫恨铁衣冷全装可御冬
晨起推孤枕昨夜留半衾恐郎浑忘却万一夢相寻
嫁作商人妇牙筹学算商元来有胎教生子肖弘羊
今夕佳风月身同影守房藁砧定何处皮裹铁心肠
图南倭舶透败北榷场开妾貌不长好君行何日回
蜮含沙射影鰐以尾勾人不是妾饶舌愿言君爱身
客夢嫌鸡早归心恨马迟感君留半镜教妾画新眉
月夕孤单女天涯放逐臣偶逢顾曲客忘却买茶人
粉堞五七里青帘三四家客沽北府酒女唱后庭花
道远书筒少时难旅橐垂花飞春事过柳暗晓粧迟
昔夢随君去犹疑在我傍素慙倾国色旋学入时妆
自说居奇货人知有贩心相如小商尔卖赋得千金
妾意憨如昔君心苦不常未闻求故剑别有献明珰
妬亦常情尔长门谴太深犹将金买赋万一帝回心
沟水通宫苑泠泠去复回无人漏言语红叶是良媒
年年花鸟使选色进深宫不论妾心赤惟看妾臂红
繐帐浑如旧何曾奏伎来君王不终惠留妾在空台
玉辇临前殿方陈角觝嬉如何熊犯跸仅有一昭仪
何必关山远凉风在殿西箫声犹袅袅舞袖忽凄凄
君恩如纨扇惟恐值秋风方喜入怀裏安知弃箧中
八代更相禅休文北面萧不如文惠妾垂泪记前朝
妾性尤柔顺相看满面春安知时态薄偏妬入宫人
死无衾覆首贫乃士之常妇谥爲康子何须问太常
王遣金驷聘先生已许王徙家变名姓非独接舆狂
何必如郎伯区区禄万钟辟纑并织屦足了一生中
王将托一国自驾请先生门外车迹衆莱妻投畚行
嫁与张京兆新眉扫黛浓不如伯鸾妇长伴藁砧舂
爱子死于汲常情鲜不悲贤哉孝廉妇哭恐阿姑知
遗金不知主视若盗泉然相与弃之野妇贤夫亦贤
当日献皇后逃生屋壁间何如伴庞老同入鹿门山
自从冀缺后馌妇有谁欤翟氏差清苦肯同夫荷锄
夫出随羔雁妻忧往不还别诗真善谑帝笑放归山
昨日十分春今朝几聚尘可怜傍辇者有愧坠楼人
轻薄防歌扇回旋恋舞衣不愁无地葬犹拟上天飞
越公多美妓卫尉足名姝无计留红拂伤心坠绿珠
滕叔死千载犹存蛱蝶图狂风一夕起尽化作青芜
春去花开谢君王岂复知不如刘项际犹有葬虞姬
开遍千红紫东皇力最多朱明笑青卉无奈百花何
天女殷勤散风姨僝僽空儿童扫落叶蜂蝶抱枯丛
徐庾空浮艷何曾有一篇我朝惟二宋绝唱两三联
已费栽培力又爲膏沐容花神浑忘却将谓属东风
谢女吟边絮英台去日衣不应零落尽惟见蝶儿飞
溺天子殿衙呕丞相车茵古有礼揖客今无劾弄臣
秦尊君卑臣汉敬贤如宾解衣南郑将前席洛阳人
生有缝舂讽死无封禅书不须求大手吾自表幽墟
圆眼珠单颗方穿玉一漥宝如双白璧草了十黄麻
裕陵临御始像祭武襄公郜六何爲者图形一禁中
高帝开江左如天有太阳迎归皇太后放出小流娘
五百逋逃士刘郎不放心教醒阿罗汉飞空无处寻
支解雠人毒香涂施主恩对天剖肠胃倒海洗亲冤
夢中求荐寝此事有还无幸得东安女爲王洗厚诬
魏帝恩虽重川灵礼自防不曾簪美珥安有献明珰
燕燕鶑鶑喻工于状妇容不如洛神赋比拟作惊鸿
园令词章妙君王悔悟深能回九重眷只卖百斤金
断弦难续矣读者尚悲辛不似穷冯衍甘爲薄幸人
难寻楚三户不记汉千门独有灵光殿长因一赋存
有剑弹欢铗无金筑隗台孝王虽贵介犹解客邹枚
埋向西陵裏千年不复晨未知台上妓歌舞乐何人
朝朝出阳谷夜夜入虞渊且看乌轮转休论蚁磨旋
不甘蟇蚀月泣献磔蟇诗却效玉川子仍曾是退之
大块号万窍强名之曰风楚人无意义乱说有雌雄
持帚通樵径搘筇过藓桥不知及门者若箇肯埋腰
丹剂干铅汞红尘扫粃糠只消一只鹤安用万头羊
恋阙子牟远还乡贺监狂老人忘节序有菊即重阳
镜悲鸾独舞射感雉双飞早认色空是晚知婚宦非
万里先行脚三家晚闭关曾求诗入海亦作史藏山
有酒聊排闷无书可订顽君看鸾铩羽不若早知还
半山字说行精义极贯穿世好鸦蚓书谁识虫鱼篆
馿多爲令仆蚁亦拜侯王恰则封万户俄然夢一场
传呼尤赫赫变灭忽休休鸿笔铭勳绩蝉冠歛髑髅
奴视中人少庭机左戚难高爹嗔李白新莽吊师丹
亲朋存者少岁月去如驰不记桃三窃犹疑黍一炊
干鹊噪送喜训狐鸣主灾龙随黄帝去麟爲素王来
敝庐吾亦爱陋巷人不堪癡儿蜗带屋老子茧名庵
陶翁书甲子楚客纪庚寅村叟无台历梅开认小春
坱圠司元化回环列衆真有称金阙令无记玉楼人
霜菊尤宜晚才开一两葩不随蒲柳变索性待梅花
橘裏争棋叟壶中卖药公苏柑肥似瓠盛不得樗翁
性不耐闲懒小劳方小佳锯沉成薄片末麝入新芽
不求玉杵杵不要水银银但祝未来世长爲无病人
恰见趋燕市俄闻集兔园雕笼驯养者谁到翟公门
假使富埒国何如贫在家尚存侬汉札宁夺我齐瓜
自从七窍凿无复六根全鲸死彗星出蟇枯月魄圆
人无公议论天有真是非佛肯护迁客雷能碎党碑
过客危于惠移儋远似琼末年蘂珠殿奏事独奎星
大醉害心风小醉卧咽呕世有大先生一饮石五斗
曩造河沙业今灾夢幻身不知岩下电天夺与何人
君给相如札吾方长道山燕犹栖旧垒驹已养天闲
位逼将求说书来欲铸顔柰何化鹤去不见珥貂还
老梢虑航危隆栋忧厦颠危欠维楫尔颠将覆压焉
醉似东臯子愚于北谷公何当节一惠单谥作愚翁
鹤肯从坡老鸠能感醉翁老夫曾化蝶飞入百花中
沙漠有烽起上林无雁来可怜汉飞将虚筑望乡台
初隠灵芝处终逃小橘中谁言秦法密网不得商翁
衆评白傅谥谁得乐天心小太宗英主临朝谥醉吟
远希大慧无近笑孤峯絮多少初地人争问末后句
一洞沾秦俗疑非太古民尽将源裏事报与世间人
先业归犹在遗经读未终岂无门弟子私谥作文中
古有轻生士今无起死医可怜茂陵渴犹画远山眉
不了一毫事空捐七尺躯陶惜其人没雄才以盗书
听得先生去抛书喜欲颠吾闻渥洼种堕地不须鞭
门外呵寒客鹑衣百结悬藏瓶犹可扑莫费水衡钱
甚惜光阴去其如耄老何丁宁小儿女不必看乡傩
岁晚佣耕者人人诉涝干吾宁减私量汝莫待租瘢
卖菜犹求益栽桃不厌多小园两三树冷淡柰春何
想见朱衣吏催排玉笋班老臣绝朝谒北望祝南山
细切如丝菜添斟献颂椒未曾守除夜早已问元宵
闻说醉乡裏家家设酒垆有刘伶肯饮无李白谁沽
草市芳菲节柴门寂寞滨桃符聊塞白免谤作诗人
瘦骨春衫薄华颠彩胜垂菱花应窃笑粧束不相宜
胎发落居后屠苏饮最先眉间八十字愿汝过翁年
早惠能言者前生结习余吾闻伏生女口授古尚书
少日喜累句暮年多短章假令重盛壮展拓不能长
衰残齿易宿陈腐意难新安知癡老子非复旧词臣
虽则丹青妙其如齿发衰远孙元未识认作古钟馗
问讯班春守牢辞馈岁人翁年十分老时事一番新
韩吕真乔木蟠根与国同伯泰太史氏子约大愚公
士固不可辱人殊未易知元来座上客不及箦中尸
蝇及瓜勿啖螬食李何妨苦淡谁知味甘鲜或腐肠
豪杰争鹅炙神仙食马肝岂知有薇蕨布满首阳山
犬吠鸡鸣者皆爲席上珍如何弹铗客亦有窃弓人
暮年心胆怯临履极兢兢已被梅花恼时爲爆竹惊
箫能妻弄玉琴可挑文君吹彻宁哥笛梅妃未必闻
不肯一钱分贤哉父诲言奈何伯喈女有媿卓王孙
空有难深作殊无贞烈姿试评阿娇赋有愧孝娥碑
骨永埋胡地魂终恋汉廷谁令妃远嫁千载冢犹青
事或难遥度人殊未易知谁云卧龙死复有一姜维
善谑非爲谑微言可解纷祈招忘出处也道读三坟
男女不亲授宁亲笔父书如何出腹子两箇是胡雏
昔有吹笙侣骖鸾上玉宸奈何无欲地着得有情人
振笛深宫侧夫人若罔知可怜东邻女三载隔墙窥
人竞迎新岁侬方饯旧年雏鶑又百啭高柳忽三眠
一片巴江月移辉到庾梅孤山春事早疎影望东回
尊酒贪迎月人生醉后嘉夜来窗不掩吹落一瓶花
曾味西窗稿经年齿颊清细评何物似碧涧一杯羹
一念无尘杂三更有夢回同他石桥老过水探寒梅
一榻世缘轻毋将事物萦昔人言岂误慧自静中生
藜杖同僧扣譍门野叟闲放他猿摘果莫把白云关
寂寥谁作侣耿耿一寒釭薄暮西风急呼童掩却窗
此山泉石胜还思日日登那知三生前不是住山僧
钓鳌东海头经春醉一舟西溪拗罾人小鲜终日求
青山当户牖雪后非吾有爲问谢家池绿波还在否
莫结荡子心恩情信难保杨花纵可变奈是浮萍草
地炉寒无灰相对空四壁岂无可热者此事不惯炙
山木锁冥迷山前无路歧无端流菜叶刚被世人知
长安花如锦不堪制郎衣拾得并州剪剪花花忽飞
清溪彩鸳鸯野性不可驯君心空爱渠渠无爱君心
莫嫌秋后扇明年还六月凄凉暂离别恩情难断绝
圣德光天下岁功成闰余百篇推帝典一半是农书
遁迹陶渔久论功纳麓多已传精一语更作勅天歌
地已还三壤彝方次九畴基图天与子典则我贻谋
罪己桑林六仁心祝网三只应宽代虐何事德怀惭
大邑周新造曾孙武始王伯夷方马谏尚父已鹰扬
万世家爲国长城山作围试凭骊岫望秦鹿几年肥
真主乘昌运假王恢隽功如何亡頼子失笑未央宫
意豁高皇似雄才大敌摧万方瞻日角列宿粲云台
横槊真名将燃萁亦忍人大君时有命雅意俗还淳
犬噬忧方重羊车意转深可怜司马国又属问蟆人
马浮虽是谶牛继亦殊闻昔者车书共天乎南北分
已拓三秦地宁无几月留登城聊北望老泪不胜流
戡难功何补欺孤计已深尽饶摧导玉那解贱黄金
玉陛尊梁帝金园号羣公闻经同泰寺索蜜凈居宫
清凈方贻笑庄严更舍身基图虽肇始识趣只庸人
猛上临光殿生擒归命侯师心无学术与子失贻谋
唐室恢新造秦王有大功一人居北极太子在东宫
未必黄明在终令丑口亡难教疎网漏不直败毡藏
刺心真有志批颊更何爲试问唐新主何如亚子时
尊以父皇帝赂之十六州终无噉饭所谁不石郎羞
不假契丹力踢翻麦饭盂试看龙衮畔还有雀儿无
坤舆聊底定鼎祚又更新五代无真主世宗差可人
月色窥人冷梅花何处香遥思栖隠客高啸白云乡
芙蓉艳金谷秋色锦机中霜树不知丑叶与花争红
妍丑三千衆恩情一例轻妾身虽寂寞天下却升平
朝润郅支膏暮泽楼兰血何如沉土中蚀爲无用铁
妾心如镜面一规秋水清郎心如镜背磨杀不分明
小窗寒烛夜结纽缀郎襟不结寻常纽结郎长远心
郎身如纸鸢断线随风去愿得上林枝爲妾萦留住
染丝上春机春浓丝色浅妾心随梭飞郎心如轴转
染丝上春机锦成贵无价不忍裁成衣怕剪鸳鸯破
妾身如莲根沉埋淤泥底虽有白玉姿无人爲拈洗
妾身如乱丝卷藏箱箧底愿上鸳鸯机无人爲分理
飒飒秋风来一叶两叶坠燕子动归心薄情知也未
飒飒秋风来衣衾愁未整莫作闺中寒且作天涯冷
烟护杏腮寒日衬桃腮暖惟有镜中花东风都不管
深浅生涯足浮沉世念轻莫贪鈎上饵去作鼎中羹
老树风烟醉危桥野水寒玉流飞作綫牵补断云残
刹景重遮壑钟声出莫楼欲寻归寺路滩畔问渔舟
缭白认飞流千峰暗不收何人拄寒瘦担雨到溪头
山远天高下云深树有无出关曾万里惯识晓行图
许国丹心苦唐天春日低蹇馿应借得吟过瀼溪西
捻须聳瘦肩蹇步兀如颠大尹不冲撞清狂直上天
吾生如寄耳岭址又三年政自归心碎那堪送客船
中年怀易恶更听断肠声多谢两榕树逢人管送迎
吹竽媚所好乞墦厌其余迩来效尤者往往拾芥如
浮名岂不荣遗道亦安忍君看赵孟徒千古同一尽
荒凉横浦郡颇称冷官居爲甚更清睡冬来不读书
梅花亦何奇偏便幽人爱清寒风雪夜一枝静相对
竹枝双翡翠缩颈照寒水蓦见渡溪人一声忽飞起
庭兰尚牢落庭草已勾萌草与兰何似东风亦世情
岂不谋数椽吾力苦未足破屋傥支撑尚堪灯火读
学诗不能神得句常草草傥可寄吾怀岂必人称好
若唤作拄杖子埋没己灵不唤作拄杖子辜负先圣
元正新改旦举则旧公案料掉没交涉闰年春色晚
五日不升堂三八不入室供是衆人办饭是借米吃
飞雪亭前水妙高声顶云云有出山势水无投涧声
用毗卢正印揭仲尼日月一字不着画八字无两丿
一年复一年一冬复一冬海水知天寒枯桑知天风
溪上烟波远壶中日月长谁知冷灰裏九转透瓶香
横两腕中杵现堆云裏身权中示权处依旧是天人
野水小桥外诸峰凛寒色被馿子一交至今翻不得
人牛两相忘又向桥边去眼明双鹭鷀无非是熟处
寒涕无暇收高风自然足客来知不知吾芋恰新熟
一桡复一桡打着打不着至今华亭上犹更风波恶
相看已了然安用频频举长笛不禁闻又随烟棹去
一见能全机隠身定无路遇犹不遇时病在回头处
腥风怒涛中信手拿得起触拨老慈明撺出拄杖子
平生几緉屐自觉山招我不知身入画只贪山色好
和露锄豆苗不觉日又夜飘然从何来定在南山下
全肩担荷时落日重回首世无相逢人先生不在酒
人知琴无弦无琴无人知独立天地间知音复是谁
朝同猿鸟吟暮与麋鹿游吾生有良愿舍此当安求
怪石胆瓶窟从天倒插花九阳一样泽生意爲何差
舟载闲云稳湖光荡碧天笑看沙上鸟终日伴雏眠
断云送归雁斜阳明晚枫西风洒双鬓醉倚危阑东
野笛雨中吹楼高客夢危春风在何许披拂好花枝
风雨三更夢江湖万里心青灯正愁绝可惜不能琴
欲识诗清处须来天尽头可人一溪雪催我上扁舟
野树参差绿山花零乱红夕阳一樽酒聊与故人同
寒山草木疎苍翠因雨湿日暮来不来前溪借蓑笠
雨细成珠琲纷纷入绿花绿花无不湿倾处又成波
堦远滴成声荷深圆又碎风动水银收亭亭开翡翠
前辈经行处壁间题小诗梅花还好否要见出尘姿
缄蘂怯寒风清香已暗通数株篱落外生毓任元功
骚客多吟咏无非泥酒杯君知侬澹泊岁岁几番来
孤根在寒谷无分逐东风流辈刚言好中心只固穷
今年三十六吾发白双茎不耐秋霖滴愁浓遣未平
春去留无计残花更可人多情玉蝴蝶随雨伴香尘
焚香觉心清观书消日永门前剥啄稀且喜官职冷
闲来庭下立月影照人清偏到中秋好迟眠已四更
秋光初破蘂香远逐人来多是蟾宫种何妨两处开
昨宵清不尽今夜色增明想见清虚殿冰轮渐渐生
松风传地籁花月满庭心记得金台下孤樽细细斟
静处翻千偈忙中认一身忽看枕峰句便作是非人
向来云影卧今日复如何不是相知少人间险处多
中秋添月色携酒上金台世事无穷尽江山入句来
当时计水功直爲万世利梅梁破浪归底事成儿戯
当年雁来游少憩存夜气自从开此奇便有草鞵费
山深云卧冷结屋在山椒我意如云懒随缘听海潮
尘事纷如扫僧窗对竹开欲酬清静债一岁五番来
于今僧辈少学业又全疎日莫山深处相迎有浩初
江湖毓羣鱼水大随所拣奈何世上人寻到秋鱼眼
芦叶满沙洲鳬翁取次游生绡才半尺占得江南秋
见山真见山翠满檐楣间屏几漫画障意足水墨闲
曲径接山阿行人说救婆须知闺室女识见已争多
海水有枯竭乔松易摧折高名万古存地志书英烈
柳絮随风舞金沙貼地开爲缘春满眼不厌酒深杯
风暖轻拖练天寒皱作鞾江湖只如此今古几消磨
雨后露华白风前岚气清秋心愁不展垂白睡难成
谁将秋菊蘂故作小桃红轻薄随时好飘零风雨中
微雪寒侵煖新晴风扫氛天公念穑事秋稼定如云
忆与成之别于今廿五年今朝复相见话旧竹窗前
世态频频换君心炯炯明能言少时事满座便风生
池边梅未绽不是怯霜风待得阳和到清香一线通
雷奔石壁间瀑泻洞门侧蜿蜒乘洪涛变化莫可测
西风吹石岐鳞甲起深辙借问去来人谁是骑鲸客
初生半崖阴渐失双峰翠倏忽满太虚苍生望霖雨
溪月濯银盘溪桥卧修軏沙凈碧波寒分明见蟾阙
山围古寺阴曙隔鲸音发悠扬三四声唤上东林月
飘萧鸥鹭群淅沥孤蒲晚云断山月明新泉落前涧
林馆碧溪阴弦歌杂灯影夜分犹吾伊学海在人境
诗家在东臯鸡林价争售作者复几人风月三千首
梅花亦何奇偏得幽人爱清寒风雪夜一枝静相对
西陵终日望不见有归桡欲去犹回首寒江起暮潮
昨夜中秋月含愁顾影频空留可怜影不见可怜人
欲作辽阳夢愁多自不成错嫌乌臼鸟半夜隔窗鸣
见说春帆外康庐水石多期君一把臂长啸入烟萝
莫被封侯误封侯似汉家君看城下骨万古一黄沙
五两转须臾相望奈何许寄语黄帽郎船头慢摇橹
君子如白日愿得垂末光妾身如萤火安能久照郎
郎去无见期妾死那瞑目郎归认妾坟应有相思木
船在下江口逆风不得上结束作男儿与郎牵百丈
朝亦出门嗁暮亦出门嗁蛛网挂风裏遥思无定时
懊恼复懊恼懊恼无奈何请郎且少住听妾懊恼歌
西山青缥缈深处有丹砂说道神仙客邀予戏紫霞
送君归山谷觉我荷衣尘殷勤郡城别衰泪欲沾巾
寒镫照疏竹栖禽时复惊默坐空斋夜寂寞道心生
何年流水恨昨夜小桥春纵有相逢地都无可寄人
天远正难穷楼高不堪倚醉夢入江南杨花数千里
老大倦追随得坐且终日所以见春去亦不甚爱惜
悚惧未成立隠忧道学失修身复补过庶保余生责
西山翠欲滴奇峰露嵂兀倚天挺巨手欲写风和月
高枕松间石如侬未易知世情只益睡不是学希夷
生意草亦佳可但莲菊好富贵本何心莫以色见我
勘破鹏鸠事人间百念消茂先老自误不记赋鹪鹩
抛汝庵中菊寻他楦上麟休将穷达事来语菊边人
祠宇小窗西松高柳尚低垂垂青可爱一带绕长堤
烦促耽凉夜穹虚望碧霄云行迎月入波动带星摇
真水黄芽长香风玉杵鸣不爲三窟计永伴一轮明
闲却经纶手东篱把菊枝先生花外意难画亦难诗
蜀道难从古于今分外难江山风景在忍把画图看
小艇溪边月来寻万卷楼遂初读书处鹤去白云留
剩有溪山树书楼迹已陈故人不可见绕树一悲吟
万壑注清流孤烟起暮愁龙山半溪落雁影过书楼
欲洗铅华浄那须画手工玉顔翻自误不似旧图中
阴崖未知晴松雪自在白可恨晚风颠飞寒乱苔石
纤巧逐时新谁将大雅陈天孙古机锦笑杀世间人
此夕真成别幽怀欲语谁梅花霜月晓独起咏君诗
山中桂香满无复向来游官事何时了一年孤负秋
僧屋藏深坞渔舟带远汀谁教双白鸟来点暮山青
前月登高去犹嫌菊未黄秋风不相负特地再重阳
金丸手自摘色味香三绝从来天者全风韵迥然别
风急漏声断月斜人影长残灯收短市鸳瓦已凝霜
枯心不作花仪凤那采取何当被朱弦赍身大晟府
放浪诗骚外尘心链到空白云开夜观海月冷松风
客意入灯篝无诗过一秋角声吹雨断人在截云楼
前村深雪裏天意不教迟玉色复何异东风万古吹
阊阖春风起花开次第新拂墙花树动疑是弄珠人
素面凝香雪孤根尚惹苔春风有余力一一爲愁开
上苑春何早百花犹未知逢春多霰雪玉性肯磷缁
雪中多日静春富野人家废苑荒堤外谁知改岁华
岁晚树无叶欹花半在池水光斜漾月忆在故山时
自入春来早梅花处处妍几家深树裏只怕晚风颠
高枝分晓月花发蝶先知野渡冰生岸清香可赠谁
孤灯然客夢疏雪乱梅花忆昨经过处乡心月满沙
衆芳春竞发阴砌雪花残独树临江古犹疑画上看
官历春犹浅夜寒霜满枝欲消冰似雪明月不须期
客路逢人少春城不尽头无风花自落何处避春愁
几夕疏林下山花慰客心哀猿自相叫惟恐暮云阴
高樯起行色带月过江村逐吹梅花落无言只断魂
闰年春过后衆树碧光鲜已瘦梅枝影关心又一年
冬暖梅花早前庭如月辉北人归欲尽不用惜花飞
雪气冲帘入天寒白屋贫不知园裏树先结日边春
春宵多旅夢轻醉不成乡静室帘孤卷花间暗断肠
近舍新爲圃春梅避石开风兼残雪起诗思涩难裁
忽见寒梅树西陵西又西可怜枝上色归路莫相迷
野蝶难争白芳香散着人风光人不觉寒气日通春
万仞冰梢折春回客未归黄昏掩门后教熨看花衣
寒雪梅中尽纱窗薄似烟怨魂迷恐断多是晚风前
旧国迷江树羞将泪对花老魂招不得明月落谁家
东风吹暖气花泛晓光鲜破月斜天半垂藤压树偏
梅花今正发折尽向南枝相送河梁晚春风动柳丝
深居白云穴幽意满山楹风递幽香去何人识此情
自爱新梅好相欢得几回来年又相见先发映春台
花落青轩树山僧带雪期荒阶罗叠藓未远剩相思
寻芳愁路尽山寺始花开独上高楼望伤春不易裁
寒尽梅犹白春光几处偏娇鶑解言语不是怨流年
常恐韶光晚繁花已满林花心愁欲断月冷洞房深
碧落风烟外正朝发早梅散空香鬰鬰应爲剪刀催
嬾成真似病山妓笑酣歌花落煎茶水疏丛蝶未过
林间明见月深户映花关想像吹箫处空寻伊洛间
月寒花露重貌爲客愁销一落又经岁乡关此路遥
月明浑似雪树老数枝倾月落江村黑孤吟意不平
白日依山尽春风引思长抱琴沽一醉寻艷复寻香
旅馆谁相问霜晴冻叶飞花当陇上发边色满戎衣
风起塞云断飞花入户香孤城吹角罢一镜有愁霜
梅落经霜霰云连京国深金罍列四座春色岂知心
池草艷春色流芳复满园只应连夜雨花落拥篱根
世上树桃李逢春解惜春不知春色早对此合伤神
逆旅相逢处冥冥花正开今朝与君醉不辨越王台
野渡人初过人悲花自闲歌声随绿水春满杏花山
旧雪逐泥沙惊雷长荻芽低檐一枝在恐有夜来花
一点白如雪玄机未易窥岁华摇落尽空把月中枝
病见岩花发风霜一岁残月斜寒影动清比玉堪餐
高树梅初发城隅古谢村况多秋藓色巧咏任人言
落日明深坞新移棘补篱野花春后发独自立多时
画合余寒在花明绮陌春今年看花伴东去汶阳滨
无处写幽怀前山雪未开一阶春草碧偶到树边来
数枝寒照水幽意日相亲爱此无他客遥将寄野人
渔舸汀鸿外霜天似水清更无花上月新句与谁评
枯株围古寺老怪昔谁栽水国花开早疏花晚自开
问得梅花信新晴花气香戏赓和靖句炙背负斜阳
触处是花开孤高不受埃春风别有意时有暗香来
几度寻春信亲曾到石桥寒云拂缟夜恨不坐通宵
旅望因高尽江春入旧年纷纷对寂寞花隔杜陵烟
卷帘清夢后静角掩山城气射灯花落饥肤片玉明
积雪暮山寒枝枝入肺肝高风吹不尽一半更须看
雪消春力展林雪似芳菲独映孤松色烦君问是非
蠹根停雪水花落钓人头万里猿频断春风亦似秋
鸟喧金谷树惟此出尘埃古戍鸣寒角池塘暗不开
人情皆共惜勿谓少知音若问阳台客曾供雪夜吟
绿蔓花绵绵日晚梧桐落所思终不来虫声入罗幕
洞房秋月明玉关芳信断含怨倚兰丛日惊罗带缓
初说戍渔阳俄传出定襄朝朝征马过春草不曾长
山月共徘徊山泉酌一杯诗成无笔写画石记苍苔
凭虚兮御气乘风兮驾浮朝罢兮归来天边兮月鈎
颛帝位方禅勾芒印已交芭蕉有封事黄鸟莫譊譊
店远鷄声近月斜人影长再三谢风露拜赐一天凉
窗隙针来大霜风圣得知耳边如箭急直把菊花吹
岸树冥茫外人家点画中断烟分紫翠残照抹青红
影上酥花峭枝头蜡糁清姮娥约滕六夜半过江城
江上初收雨云头尚恋山归帆巡古岸晴草守沧湾
诗多唐代刻柏尚晋时青想得真君剑犹余蛟血腥
人行秋色裏诗入画图中笑指白云顶猿啼第一峰
千里如天远三年不此来书从云外至手把月中开
五夜风吹露林间鸟唤熟钟声和月落惊起四山云
薄暮一凝伫归鸿千有余倚松吟半饷月影泻庭除
月映山头秃云迷路口叉仰天方索句一鹤立松丫
已属畦丁了都将菜甲耘数时稽食籍醢芥又羹芹
问我何厨传珍鲜满故园笋方青剥指茄欲紫垂拳
破苍如凝蜡粘枝似滴酥恍疑菩萨面初以粉金涂
殿古涵烟冷楼空得月多钟声巡远岫塔影卧清波
雨送炎官印风宣白帝麻欲知秋面目细看木犀花
江雾秋楼白灯花夜雨青九天无一夢此道付晨星
月澹黄茅路烟明红叶村有怀如阮籍更赠一声猿
岭口云拖白江头叶借绯西风来问罪老火不须威
残暑犹拖尾新凉恰打头酒方屯鲁郡舞已彻伊州
已具看云眼而生伴月心西风相体认红尽绿枫林
终日听鶑语商量一树梅看承花未了排办雨将来
宿霭萦余冻松阴挟嫩晴朝来花万福鶑奏起居声
杨柳阴初合村童睡正迷一牛贪草嫩吃过断桥西
十日九风雨一春三别离予嗟吟骨瘦子亦坐诗癡
冬冬珰珰珰烂醉如泥了睡至谷谷呱东窗梅影晓
已拾诗盈箧犹如酒满船湖光清似镜俯仰两青天
避暑白云乡茶甘齿颊香海城悲暮角烟树淡斜阳
一枕夢云过半空诗雨来新蝉吟不了尽晚自衔杯
隔岸芦招手沿溪柳拜人两庾黄竹路水囓白沙津
薄幸东风者无心半点春桃花吹满地片片似鱼鳞
人已就船眠犬知何处吠雨来閙秋江全似茶铛沸
松风吹我飞手搦空中月笑指蓬莱山可补银河缺
醉掬山先走行呼月后随欲眠梧影下又恐白云知
大隠在朝市仙人好楼居方平今白发未许见麻姑
身如云样轻心似月兮皎何物堪赠君一颗安期枣
风吹五花辇露缀九光舆夜半红尘起琴高失鲤鱼
上界足官府大仙多拘束遂令东方朔只恋殿前肉
玉女鸣珂珮投壶不忆题刘安无复傲殿殿叩星扉
酒专风月权诗欠江山债恐是试长房尘劳君少耐
伊昔爲句漏其心在丹砂丹成遽仙去不且判鶑花
鸡翘豹尾中凤阁鸾台客何似许旌阳西山煮白石
跃马西湖道载酒湖水滨一蝶忽花下招之论大椿
青山犹古人碧草亦大雅幽鸟话升平陈抟何爲者
榔声击空碧帆影浮沧浪倚棹蓼花洲一犬吠斜阳
鸥飞梅山前翠中一点雪何处钟声来云梢推上月
碧潭藏老龙夜半水底吟激飞寒空露凄动幽人心
岸上酒旗舞寒芜生秋风谁家六七童手持金芙蓉
波心采莲女流花近吾船移船入芦荻吹笛下晴川
朝吸西风餐夜弄明月舞万顷碧琉璃下有玉清府
黄昏杳无人孤江但翠竹惟有白鹭鸶伴我舟中宿
夜阑笙鹤鸣银汀斗欲泻可怜舟中子散发苍山下
青山衔落日白杨吐悲风欲觅玄真子沧洲云蒙蒙
临水翫芙蓉一花还两影上倚夕阳斜下浸秋波冷
月光流如酥天影湛于水饥鹤啄梅花风吹酒波起
山似诗肩聳江如酒量宽云描秋色老松写暮声寒
山色重拈出秋云似削平可怜松下路月黑不堪行
昨夜天成雨今朝水满池睡酣浑不觉想见竹声奇
月落松方暗花蜚鸟正啼青山春窈窕碧草晓凄迷
梧叶落满地西风洗九天鹤声明月夜曾此系吾船
月落鸡吹角夜长鹅报更山中无历日日出即天明
月影黄昏后诗天眼界宽野香寻得见石背一枝兰
身岂能爲患心何可得安想应知鹤怨未得伴鸥闲
北阙投封事南山返故庐李衡千树橘张琰一园蔬
月湿松梢露溪鸣竹裏风是中有诗味何日一樽同
不是无知己相忘独有君孤襟开皓月往事付浮云
剑浦犹残堠螺江始问津向来风浪恶回首谢灵均
雁侧风前字烟凝雨后情不知谁氏子持钓立江城
人远看来短山遥淡欲无水边渔舍密天际客帆孤
乱山草斜出危冈竹倒悬人家春树裏山色夕阳边
霜月沉青嶂汀鸥卧白沙晓风删竹叶秋雾补山丫
春夜常如岁何妨秉烛嬉百花俱中酒万竹自吟诗
安得安期枣如瓜恐不然楚江萍似斗泰华藕如船
百念今何女何年遂大刀瑶池春不老谁复敢偷桃
憎却堤边柳青丝复尔长自怜愁裏鬓不觉暗中霜
月落知何处夜长无了时幽人春自感鶑燕亦何知
书来相借问客至欲如何自草黄庭去归来管割鹅
命驾承千里论文且一樽春高人易老风雨闭柴门
多愁君自尔不乐我何曾西北山如削明朝约共登
东园风雨霁一巷海棠开曲折穿花去深行忘却回
回首乌啼夜伤心月满楼真成花命薄不及柳风流
啼鸟千山暮轻风一路清草连江色暝月对夕阳明
十指生秋水数声弹夕阳不知君此曲曾断几人肠
心造虚无外弦鸣指甲间夜来宫调罢明月满空山
声出五音表弹超十指中鸟啼花落处曲罢对春风
烛影夺明月钟声撞晓云甆盘余柏子倾作一炉焚
素壁青灯暗红炉夜火深雪花窗外白一片岁寒心
苦海无船渡衆生到岸难劝君齐着力结取万人欢
春色浓于酒梅花瘦似诗长青今岁叶粲白去年枝
鸦报千林晓梅供一枕香晓来春思倦余夢尚悠扬
青尽池边柳红开槛外花数时长病酒今日且分茶
正月梅花尽一溪春雨香燕方寻故垒蜂已葺华房
夙酒萦怀处芳亭拄颊间一鶑黄翠柳双鹭白青山
黄鸟新声变青山霁色妍预爲寒食地晴放海棠天
犬见行人吠牛寻熟路回烟光迷碧嶂花片点苍苔
风雨平安日山林富贵天笋芽青露爪蕨蕻紫伸拳
露滴中宵月松摇古谷风三身红萏菡四智碧芙蓉
雪后竹君子霜前松大夫梅残半点白猿叫一声孤
美事般般四良辰盏盏双霜风冰砚水山月影轩窗
裤裏无供给褌头尽受降赐之汤沐罢投置不毛邦
嗅花风入鼻掬水月浮身夜静焚香坐空山一箇人
惊夢猿三咽窥帷月一痕无人空犬吠依旧掩柴门
雁过天成画鱼惊水作纹檐牙宵吐雨殿脊晓驮云
酒弄三竿日诗成一枕风寒声落鸿雁秋意着梧桐
楼影秋江白苔碑卧夕阳水昏沙暮起一一雁南翔
嫩竹容归鹊寒松捧落晖危红和露落空翠扑衣飞
竹手擎云重松肩荷月高烟收天地阔醉目数秋毫
犬吠月如昼马鸣人渡桥更无诗与酒虚度可怜宵
香篆孤烟袅灯龛寸火微夢和明月冷心与白云飞
星似萤千点云如鹤一双孤吟寒不寐落叶打空窗
水长二三尺梅余六七花明朝须不雨今晚已成霞
柳眼开何媚蒲芽长得伸寒花方谒日新燕已参春
日落千山暝风吹一路香燕依花色紫鶑体柳丝黄
风落松梢雪山收竹外烟清吟凝醉眼独立聳新肩
对舞鸣仍和双飞去复回归家千载远丹竈付苍苔
路似羊肠绕溪如燕尾分青山相领略许我一丘云
晴少春光浅寒多酒力微一声山鹧过数点海棠飞
人在鶑花裏春归杖屦中风迎何处鹤宿我洞门松
屋宅才蜗大身躯与蚓般楚王吞不得敕赐鹭鸶餐
燕语今生事花开夙世红不知终日醉何以谢春风
雪洗桃花面烟描柳叶眉与春同是夢安用赏春爲
我怪东风黠暗知春欲归尽将杨柳絮剪作雪花飞
身衣六铢衣笑折琼林花岂知人间世有人服苎麻
人间百春秋天上一昼夜六丁驱日轮长过咸池下
紫皇坐瑶台敕我草洞章落笔三百首饮我白玉浆
我着紫绮裘俯视蓬莱洲手把八空气纵身云中游
我醉辄指麾莫向太帝说要炼五彩石去补西天缺
苔空绿钱死松老清阴瘦结庐卧白云柏子烧春昼
幽鸟噪岩谷寒烟锁薜萝忽遇金蟾蜍无人自呵呵
碧草正春风雨晴竹落涕白鸟忽飞来点破一山翠
仙翁栖紫霞顔童鬓不华客来问玄机笑指菖蒲花
秋河一滴露夜堕即珠然吹入玉盘裏走盘如许圆
雨过西风寒苍苔封战骨可怜老将军饮马长城窟
蓬莱三万里道德五千言一自青牛去函关烟雨昏
元丰一皂吏三番遭配隶空余悟真篇带些铅汞气
惠州是生缘嘉州是得遇漳州走落水潭州没去处
白雪满空夜黄芽一朵春蓝关归去后问甚世间人
一卷无人识千钟对客谈桃花开欲谢犹自恋寒岩
阆苑无踪迹唐朝有姓名不知红玉洞千古夜猿声
窃得玉京桃踏断金华草白云满蓑衣内有金丹宝
日月藏瓢裏溪山挂杖头有些难说处夜夜是中秋
神府雷霆吏琼山白玉蟾本来真面目水墨写霜缣
柳絮多头绪桃花好面皮夫是之谓谁东海比丘尼
天不欲留春东君暗归去碧梧枝上看潇潇风送雨
云爲山积翠雨倩草添青一觉南柯夢俄然鸟唤醒
麈尾清虚语铜炉起澹烟岭头猿叫罢月落碧潭圆
淡月笼苍松清流蘸修竹水深蟾不设长伴道人宿
竺土大仙心东西密相付谨白参玄人光阴莫虚度
六月火边坐有眼无耳朶铁蛇钻不入铁牛冲不破
厨库对僧堂三门朝佛殿南来与北来一见一切见
晓披北山云暮宿北山雨来爲北山人须辨北山主
百丈下堂句云门顾鉴咦进前叉手立端的许谁知
心同虚空界示等虚空法证得虚空时无是无非法
月五日亦五那堪时正午采药药最灵问疾疾即愈
京师出大黄浑仑不覆藏朝生金凤子平地快翺翔
隠密全真处浑仑未剖时从来只与麽不用讨瑕疵
矮窗岑寂中一字一点血血尽笔秃时止止不须说
执爨灰满头扫地尘扑面岩下细思量一场不着便
邈得先师真鼻孔不相似大悲院裏归馿鸣较些子
古庙炉灰冷长江烟水寒再三捞摝得难上酒台盘
肩聳湖山瘦眼明湖水秋往来谁是伴白鹭与黄牛
骑馿过溪桥一踏桥梁折桥边万朶山拊掌笑不歇
褰裳登九重走笔书十三两头俱不住临去又图南
生在如来家须学如来行诸念入正念有诤归无诤
愿海散香风花披菡萏红锦鳞方上钓金锁已腾空
不坏身正是正是不坏身适来曲多少扭得鼻头辛
最好韶山境烟笼翠色轻欲描描未就猿鸟一声声
奇特老尊宿大无惭愧人盘陀石上藕喜见一番新
极浦苹花白空壕兰萼红伤心城上燕飞入馆娃宫
欲知行远近细数杜鹃声暗入苍山去千闻是一程
水源穷不尽垢腻生春袜未敢辄揭流且向幽亭歇
芳时谈古调霅浦少人同化日桃花外归船便隔春
麦畦微雨过日照青湿湿牧童坐短蓑牛卧寒鸦立
归牛晚失犊牧童学声唤溪边白鹭鸶衔鱼上田岸
死别日益远年衰夢亦无忽开旧诗卷泪洒白髭鬓
党籍英贤尽长淮南北分忠奸论方定金璧购遗文
肉谱知何从涂高流亦深汉相似尧相奕兰端至今
至生恰平生一万八千日头白无所成唯堪伴幽逸
差入栴檀林自古只公选迺知天定时丹成骨自换
仙游知几年晨香梵古佛人移境亦移高风日披拂
一瓶还一鉢作戯且逢场会看走鹤书横宝今道傍
白云每亭亭其出亦何心贤侯考之天无谓由蹄涔
飞锡破晓色红叶弄吴枫闻名且见面清明豁长空
方期秋气高遍閲山水窟青鞋此蜚动幽意那可及
端坐閲四时烂然各有第新篇敌岛可邮筒当数寄
中庭可明月况此方扬辉霏谭隔千里使我几忘归
方趁夏日永不知秋已清秋清岁即晚吾道终何成
万木枯岁晚寒梅独不移幽香对白雪清景月明时
门前凿三塘流水常不息逝者诚如斯间断伊谁忒
先天本无言有言即后天欲知先天易须在无言前
不闻尔言久因觉我言非欲得尔之善真期尔指归
久未从君行出门无可去思尔行之善秉烛坐至曙
数月未论心此心觉还真矢以惺惺法始终奉此身
朱弦莫余和落指空琅然天风远送将去作碧岩泉
庭夜酣红杏墙阴染碧苔吟翁醉未醒啼鸟去还来
有生必有灭无庵无可说踢倒玉昆仑夜半红日出
门前春水滑柳外夕阳斜欲识春风面满城桃李花
浓淡烟村碧浅深霜叶红蓬窗今夜客芦岸晚来风
长鲸海上来壮士田间起登城复何悲禾稼秋风裏
谁将讼风伯谓天惩雨师天阍几万里聩聩安得知
军书督战急县吏催租还力尽将何诉浮云深九关
尝闻海客谈白浪海风恶祗是欺舴艋那见摧蛟鳄
黑山心历历金殿口巴巴不因渔父引怎得见波查
花生初咫尺意思已寻丈一日复一日看看衆花上
画出女墙月老子兴不浅谁识春光中解使平湖歛
断屿数行树孤舟一叶横前山风雨暗此岸已天明
山外江村晚纵横八九家过桥无路处人思渺天涯
点点飞来雁空中若有音诗翁正牢落识汝别离心
梵宇出林杪暝色歛烟树钟声有无中听于无听处
落日下大野江边渔事收小舟横断岸长笛一声秋
惨淡经营中落笔景已换不见片帆归危樯还泊岸
独跨蓝关马茫茫道且长谁知寒彻骨一雪到潇湘
断岸临江渚风声瑟瑟寒苍髯五君子莫作大夫看
浩浩云横坞霏霏雨不收野桥人少度寂寞卧清秋
虎啸风生壑龙藏气吐云草庐勿高卧天地正絪縕
礉礉石林立滃滃云壑閟万杉最深中莫有前朝寺
江村依密树目远送征鸿不尽暮天碧谁续芦花风
巨石聳鳌脊飞泉潄雪涛一声何处笛呼雨到江臯
一壑云屏展江横万里长渔舟下滩去寂寞舞斜阳
一云山万重天地混不分须臾风浪恶舟楫泊江濆
精蓝夹江干钟鼓时相应两山遮不断楼阁若争胜
浩浩干坤阔微微见断山颇兴浮海意吾道正多艰
绿阴最深处楼阁出林杪江阔野桥间目断行人少
断岸江波阔迢迢十里宽人烟藏处密霁色媚寒滩
石护山溪口溪溪自有原若非江海量曷受百川奔
寂寞小桥前山人住何处村童酤酒随策杖同归去
两水汇长江绝壁上苍翠前头风浪恶危樯且深避
缥缈云烟外迢迢江水明数家藏密树一塔峭孤城
野渡人归处纵横八九家晚来寒力健风飐酒帘斜
晚得知心友芳樽日日开不辞江路远依旧抱琴来
名利驱驰急江山自古今舟行水上意人立渡头心
到岸未爲了行行万里涂举头岐路惑岩畔遇樵夫
叠巘云烟表茅檐竹树中起予深隠趣笔底有高风
直道难行久前程岂易裁逊斋姜辣口奄有世间呆
冷面无惭色真心不脱空虽然呆在我终是与人忠
呆本非嘉德如何乐此名能于呆外看方见业之精
万物正摇落梅花独可人空中三五点天地便精神
岁寒无与偶独抱幽贞长笔下孤梢瘦冰花纸上香
笔头开造化花外越精神偃蹇蟉龙表新梢最可人
冰蕤开雪颖墨妙发孤香不袭逃禅印枝头有异光
穷冬天地闭万物正雕残玉立清梢表天然独耐寒
胸中含静操笔下走寒梢一见孤山客清香尽拆苞
素质天然静清芬绕鼻根更于翘楚上一笔起冰魂
一枝横出晓霜外数花开谁识生绡上清香静处来
腊月二十五人家祓旧年山人无可祷睡着不知天
窗前寻丈地种得一株梅明月清风我红尘不复来
白玉谁家郎红粉何处女秀色总堪怜春风密相许
开帘野水声倚杖青山色幽意在人间人间不相识
恨杀庭前鹊难凭卜远期朝朝来报喜误妾画双眉
大雅终不羣古心应自许对之鄙吝消疑是黄叔度
行人须折柳折取最长条明日天涯路无人看舞腰
海食多诡心豢食令人鲁山中食荠人幽吟肺肠苦
青阳满芳蕤流连度丘园眄睐不忍折恐伤造物恩
山回雾气湿生意鞠砰隠石道苔藓春松花鬰金粉
东风吹梅梢飘摇泣香雪下有野草根崭然竞时节
生松鬰寒灰破褐出残絮童儿不耐烦微吟起身去
举步生荆棘翻身堕崄崖一毫不动着当处自沉埋
两手指天地周行步更多可怜黄面老螃蟹落汤锅
护生须是杀杀尽始安居会得箇中意唵悉唎苏嚧
东涧一滴水东湖千丈波几多湖上客无可奈船何
护生须是杀杀尽始安居会得箇中意铁船水上浮
南山鼈鼻蛇撺入新罗国吞却镇海珠咬杀嘉州佛
陪尽老精神杯盘越样新谁知村店酒难劝御楼人
四序暗推迁鉢盂口向天止余三十日便是一周年
膝下黄金贵掌中天地宽风云欣际会四海夜涛寒
跏趺迎上客曲录对旌幢不是家风别他居礼乐邦
立在威仪外全身在裏头重重赐龙袖难掩面门羞
至宝应难别波斯双眼昏何如放下手留取镇中原
螺师蚌蛤类大唐天子心嗜好即深信南无观世音
即今非见面昔日不闻名一句添三句篇章凑不成
事繁求省要省要事频繁纵得三平老文公只姓韩
孰是心空者谁爲选佛人笊篱二尺柄簸箕三寸唇
当风鸦臭气一箇豆娘儿熏得行人走冲爷皱断眉
名正字亦正形端影亦端呼来并诺去馿屎杂栴檀
家有全棚乐新翻调不同分明恨离别却是喜相逢
劣女还闺合癡爷看日头几生亲骨肉不共戴天雠
辨地要从苗枝残叶后凋春风收契券锄柄亦抽条
玉砌晓光寒家风箇样生须知平白处着脚是深坑
朕兆未分初都卢只老夫包羲太多事胡处又添须
锤凿不到处纵横丈许宽宁教苔藓去要下一筹难
海眼爲香饵悲心作钓钩鱼龙知几许贪者自擡头
玉腕指尖新力能提万钧上他篮子裏未必是金鳞
虎怕人心恶人欺虎太慈虽逢贤太守难打者官司
麻线贯竹针太阳相对面通身破绽多如何补得遍
好念脱空经不知山月转将谓了多时犹有者一卷
圣者圣何从空中柳絮踪猪头不得吃遍地扇腥风
吃既不知数吐亦难数渠非图甜得口意在五更初
屈膝跨牛腰山遥水更遥有诗吟未就白鹭下溪桥
赤手立生涯都卢一箇虾不从江裏得树上摝将来
恨杀老头陀山移恨不磨吾今担头重爲汝种松多
一棹绿杨湾金鳞得处难长江深有恨不合蹈船翻
笠雨湿蓑烟头陀行已圆一桡横到底不踏浙江船
指点谁家子将呈泼笊篱物轻情意重不使老爷知
攀藤缘绝壑野鹿场边去鸟衔山果来落在鹿眠处
四出花中异三开格外芳名高评月品韵胜霸秋香
我以沤爲我沤爲我即沤非沤亦非我机事两忘不
芦花新有雁四面水连天清浄非人世吾诗咏不全
静夜听鸣琴秋风动幽谷何爲钟子期千古无人续
山下六七里山前八九家家家清到骨只卖水仙花
南枝发岐颖崆峒占岁登当思汉光武一饭能中兴
静看隋堤人纷纷几荣辱蛮腰休逞妍所见元非俗
献颂侈春朝争期千岁寿凌寒傲岁时自与冰霜久
爬沙走江海惯识风波恶东君爲主张显戮逃砧镬
药性贵温凉胡爲辛且烈无与桂附徒天资更趋热
樊素艷而歌乐天何所羡须结帝王知拜宠明光殿
风掣五云开明星灿南极嘉祥自朝廷何幸愚亲识
佛有光明台蚌胎奚足贵聊以矜俗人徒爲宝所费
阿堵本何物贯朽殊堪羞空囊留得一千古钦清流
善舞几当场妖姿呈窈窕当场人自迷郭郎未容笑
三窟不须营蒙恬素心友识尽天下书只要文章手
寒风偃枯草掉尾来山巅出柙势可畏老须宁易编
锦囊藴珠玑长养南风力当年东老家曾代中书笔
来自淤泥中根苗何足取饾饤上盘登敢爲梨栗伍
宛陵有灵根圆红珍可芼卫人感齐恩琼琚未容报
才脱锦衣䙀童顔娇可诧只恐粧鬼时爱之还又怕
垂垂生井上游子休整冠道旁徒自苦青眼谁能看
东陵人已仙黯淡斜阳暮可惭名利心孜孜问葵戍
生长沧波中收罗向书室剡藤无不平只恐无椽笔
清波漾蛙子古书形似之可惜书废久时人无能知
高山流水音泠泠生指下无与俗人弹伯牙恐嘲駡
蟾宫有兔臼捣药千万年药有长生术世人无计传
休与鹬相持自有山川隔祝君无孕珠恐非保身策
曳颈吟松梢何异扬州鹤胡爲鹤未成苦被玄裳错
中尊严祀典鬯未祼而实将祼而实彜礼文知有秩
方深有制度撞之以合乐止乐戛以敔始终知所觉
苍竹纬琅玕爲形有如豆遇祭何所容干桃与修糗
柱取饮不尽量容惟一升足如戈示戒君子当兢兢
斗醉石亦醉无量不及乱独醒谁得知憔悴沧江畔
灯火迫新凉志士功名重十年窗下愁会见金莲宠
蛮触国谁雄战争犹未息由此夺虚名费尽人间力
骐骥无伯乐尖轻徒竹披北台深雪裏且读坡仙诗
祭器古不轻斯焉盛黍稷内方而外圆无乃器之特
如盘而柄圭崇祼以爲器秬鬯次第陈岂容忘古意
苏秦鞭疋马六国饱风烟累累悬肘下郭外惭无田
鸿门罢樽酒舞剑事还差范增徒怒撞汉业成刘家
五采会章服汝明以垂教虎蜼宗庙器于以象其孝
象明十二章斧形不可玩黻以取其辨斯以取其断
溢满而覆虚盈亏俱有病万事得于中乌乎云不正
五更山外鸣斗低残月小唤起利名人仆仆浑无了
九华并六角流传名不同无如慰黎庶爲我扬仁风
水精行素鳞琉璃走夜光铭垂日日新万古稽商汤
举头见长安志士欣有托葵藿一生心岂容天负却
仙掌在何处徒成千载羞唯有故园菊沾濡当九秋
郏鄏至汾阴重名垂不朽天下望调羹有谁能着手
堂下杂𥲤鼗如钟而罄腹夫子闻于齐三月不知肉
麀鹿同呦呦山林风雨秋姑苏台上月子胥曾约游
一声长啸处霜月凄林扉与鹤每相问贵人胡未归
西施无限愁后人何必效只好笑呵呵不损红粧貌
相见是非多但旁观便了庶无人共知鼻孔长多少
尘匣启菱花丑妍无不识羞杀几英雄霜髯太煎逼
谁叹月娟娟霜天闲却手醉者未能醒不必重斟酒
兖鷩毳希元君尊十二旒璪取玉以文五采宗成周
秀铁压肩寒中原思未报何日扫边尘别裹朝天帽
汉帝欲成仙王母从天下结实动千年三偷尤可诧
缯殻烂缃枝夏果收新绿玉真望甘鲜不管邮兵哭
覽辉千仞高君子思在治朝阳如不鸣敢言当自愧
经纬出天机画檐斜挂箅可惜巧于蚕无补人间世
舣艇白鸥边寒雨敲青箬骇浪不回头方识江湖乐
八珍风味清藜肠岂曾识堪嗤尝脔人欲与鱼兼得
花香专引蝶非蝶亦飞来顾影不知耻良爲贪者哀
足下一封书子卿归自虏虽曰诳单于孤忠传万古
十钻无遗策宁免刳肠忧何如隠莲叶千岁成仙游
苍生望云霓难作池中物孔明卧隆中天子势亦屈
三拍羽翎寒风雨不改度起舞何人斯男儿当自寤
赤壁夢醒时雨洒玄裳湿声欲闻于天故向松梢立
新绿小池沼田田浮翠钱雨中珠万颗巧妇其能穿
世久无渊明黄花爲谁好青女自凌威寒香未容老
点异二三子铿尔舍而作江上数峰青湘灵徒寂寞
冬冬和歌管蒉桴无复存堪笑不知量以布过雷门
紫陌暖风细露房山更深蜜甜不知味万花空损心
东风开绣帘且向花梢立主人忘旧交雕梁不须入
雪羽卧晴沙渔人无可虑机事亦难忘不如且飞去
很禽忘所俦翻身拿鸟雀羽毛同所天何苦强凌弱
粉黛巧粧施菱花还自照底事不争妍又恐西施笑
万里收纤云一鈎悬碧落缺圆无定时人间几愁乐
无心出岫时山腰横一抹爲霖覆手间岂容留旱魃
星会饰以玉灿灿光朝仪重臣头似雪左右应臯夔
烂醉是生涯折腰良可嘅欲酒对黄华乌纱奚足爱
槐柳午阴浓凄凉声愈健饮露已成仙孰云齐女怨
一夢在人间东风吹不觉庄周鸿冥冥胡恋花枝巧
倦翼已知还投林谋夜宿弋宿无容心机深未爲福
人好乌亦好寒枝不轻踏月明如可依飞绕犹三匝
舞处更宜长十笋藏纤指脱得戯衫时方知有呆底
丝丝丝共白历遍风霜寒君王岂轻剪欲疗将军安
金梭抛翠丝东风弄晴昼求友不须鸣绿窗人倦绣
怒翮摩青天秋风真得意可怜乌鹊俦一枝聊自寄
滕六雨天花南枝香鬭白琼玉两模糊冷笑从君索
暗香从何来寒飈爲轻扇东君须护持莫点宫粧面
四翼薄于纱纤尘不相着只在钓丝边渔翁素盟约
我臂不能固捕蝉非所宜蝉琴声未怯黄鸟窥高枝
天上会双星桥渡银河水一别动经年楂楂徒报喜
春透水波明江湖从落魄三十六鳞成禹门看一跃
羽翼汉家了忘形天地间箇中有真乐奚必拘商山
品字列轻舠占尽吴江雪丁宁红蓼花莫与利名说
东门风飘飘双佩清如水出门相送人胡不共知止
一竿风雨寒独占严陵濑苟非伸脚眠曷见光武大
醉帽不轻飞秋菊有佳色自惭羣座中主人犹未识
脱白弄青玉风味犹辛酸指日夢惟肖羹调天下安
悠悠涧边人溅溅涧中水水流无返时人生流水耳
兰亭饮者徒因物寓天理着眼静中观坎止流行耳
百丈崖悬立一泓流绿漪品题无好语摹写冷泉诗
受用十三诗不离方寸地门外自风波行之以无事
风来无市声景物占深浄鸥狎堂上翁时来点天镜
造物无尽藏散在林泉中结亭相周旋人与万境空
鼻祖旧游地留得老桂香有能培植之此香传诸郎
同此江湖心有盟非知己我亦畏机人莫入惊波裏
策馿风雪中东君献诗料花惊非故吾聊复索花笑
沿堤过竹所履声惊龟鱼人生适意耳何必驷马车
躞蹀水穷处鸡犬非人间褰裳不用涉迤逦逃秦山
竛竮竹外枝啼妆凌晓霰东君不主盟对人作此面
竹暗笋无数江晴水有痕田蛙喧麦陇野犬卧柴门
东西耕钓窟左右利名津倚遍阑干曲知几有几人
逝波不可回白鸟不可驯古人成感慨今人犹古人
境空纳风月心远辞埃尘终日穷目力得景亡天真
欲别哽无语蘸酒评归期潮汐有朝暮郎心无转移
蔟蔟琼瑶屑花神点缀工似知吟兴动满面是春风
未险先藜杖逢亭便小留今番已非昔后去可能游
倦听花卿曲狂歌侠士行年华与心事醉裏自分明
闭户蚕新浴开帘燕早归何曾春欲去自是物华非
胡蝶夢中意杜鹃声外愁问春春不语柳絮暗汀洲
仰天有所思心远目苦短西风驱残云千里月华满
人人苦炎歊于我觉太甚北户其清凉万事付一枕
叩门真丈夫一揖弃拘检人物晋风流班坐黄玉簟
谭垒争尘清诗坛传令急今日有公事俗驾不可入
墙外水泠泠水边木阴阴相遇聊自适兹辰犹竹林
同爲山泽臞半分渔樵席我不践斯境谁肯赏兹僻
意到景自到荣荣窗下花一张彭泽琴一瓯阳羡茶
有酒斟酌之欢然成喧华何必五侯鲭李绿兮香瓜
一会良不易载言翻令愁清风有时度白日不可留
君顔犹少年我发不胜帻百岁垒一丘主翁惊是客
数面成骨肉子归将何之长啸盼天外云意俱迟迟
步兵旧游地野人今结庐千载同一调志隠不志鱼
濂溪有此天天外得此景景中一衰翁融入吟哦境
一犁足春雨一丝摇晴风乐此至乐地其惟蓑笠翁
舍瑟声不传咏归声在道风乎野水滨夕阳转芳草
百卉伏穷阴一枝倚春色因易探真机生意何曾息
客问燕山地燕山地不多祗因解培植桂子绿婆娑
萧疎拂行云清阴笼远汀水色元无色相逢眼自青
一气融万象大哉造化仁自耕还自凿熙熙康衢民
自有此山扃疑与浮世隔清风袭我裳竹下有来客
交柯叆苍寒不碍青霄路油然隠者心一声孤鹤度
山下水一泓山上云一朵有尘飞不来终年风月我
柿叶红如染横陈几席间小题秋样句客思满江山
泉石聊复尔杖屦亦偶然万化同一适鱼鸢兮天渊
变态分阴晴悠悠浮太虚冥与此心契时哉道卷舒
一陇以鹤名疑是终南径山灵无献嘲出处由来定
不记门前路门前一尺深梅花如有语参透老逋心
盘旋山水间隠者固所乐寐寤独言时𤱶亩心犹昨
彼哉市道交出语指天日未逢魏与裴三叹扁斯石
枯槎浸清溪飘飘野云度徘徊复徘徊捻髭未成句
鱼水时暂欢芝兰近同臭惟有石丈人万古情如旧
穷涂一何恸多岐一何泣指似世间人路头从此入
入林不厌深避世不厌独倦飞鸟知还毋惮下乔木
东臯或巾车西园亦飞盖以我方古人两脚大自在
山险者夷之梯以石齿齿于间遂成台有梅适堪倚
山林有灌木其大可蔽牛藓石眠清阴坐间天地秋
若以雪见我以林爲吾家君其非诗人不能识梅花
拳石以爲山勺水以爲池我观于世间何者非儿嬉
竹径转西麓山花能白红要知造物心政在无言中
归来遽云出既出又归来自处苟如此渊明安在哉
钟乳三千两胡椒八百斛笑杀山中人破纸塞故屋
烟低一片春留与贫受用阿连自能诗吾衰不复夢
佳日春酣酣一色锦步障谁知山中人如此富贵相
子盍观于泉遇险维其止流行非所知一寒清到底
宁与崖下人烟雨耕荦确读书亦何爲谨勿累吾角
凿空爲此名忽已落衆口聊结一间茅承当作崖叟
秋风新饭香蔬亦美可茹宁知世有人万钱无下筯
此君款吾室高人跂吾亭邂逅两相逆保此岁晚青
茗盌漱藜苋诗肠许坚顽是间可无我不可无此山
鸥鹭之与侣竹石之与居子虚亡是公付之渴相如
苔寒两不借对面宁尔劳欲语二三子卑之毋甚高
爱之不我疎狎则不我亲山耶其竹欤君子哉若人
吾侪磊块胸所见不相远借我竹外山一榻供昼偃
烟霏日夕佳隠固胜于显孰从而诗之要亦山一蹇
终南有捷径涧恧而林羞其人岂其山宁勿相累不
相从文字盟不与如此酒他日有移文毋令猿鹤受
老子可林壑诸公自烟霄缅怀归耕归底用招隠招
居千卿者三至九卿者四不博牛背眠咸酸信殊嗜
玉虹横吾腰金貂直吾首宁知千载名不如一杯酒
事有俄顷间遗臭及万代吾观于斯人不过一字爱
东坡真天人落笔蓬莱宫何如赤壁笛一鹤横秋风
周有说爱莲陶有诗爱菊吾居则谁与其诸子猷竹
朝吾一笭箵夕吾一觳觫诗肠其殷雷此事底须卜
秋云七尺藤夜雨一卷书寂寞空山人微此谁与居
吾心如铁石命则薄于纸借口见古人则亦頼有此
彭殇同此躯顔跖同此心哀哉宇宙间羣生政林林
吾犹金在冶惟冶者所甄谨毋出光怪夜半号龙泉
灯寒岳麓雪帆饱湘江春过家谁起予岂无独醒人
襄蜀莽万里战骨高于城湖南宁几州耕凿偷余生
民愚一何鼠民怒一何虎谨毋芟刈之持以报九五
宁骑踏雪馿莫骤追风马霜蹄失衔勒多是快意者
三十已专城斯亦未足贵潘舆归故乡吾乐宁可既
维东有夕烽维西有秋柝行春独何悰此段待民莫
餂以澜翻口钳以霹雳手俗吏訾儒腐吾曹自甘受
吾道一而已惟诚一之至毋或参以三亦勿贰以二
借筹渭阳幕边画分毫毛邵州二千里能勿鉴寐劳
迢迢烟水寒猎猎霜风侵此行何当还民瘼简帝心
匪书谁与稽匪竹谁与居以书造竹所俯仰千载余
亭亭几长身斯可谓之士以我爲隠乎指以二三子
不肯一世人草木自宾友举杯问樵岚见有此客否
可臞不可腴可独不可俗君看室中人今已不趐足
曲士多在今节士多从古此君岂易得仅可一二数
翛然数竿玉带以一溪水惟我有是夫孰能与于此
泉石宁我癖烟雨宁我惛是间有佳趣不可无此君
一径自明月谁能此婆娑床头易未了如此良夜何
竹意吾爲谁山曰子非我未知回孰贤自赞午也可
俗士不足语之子谁与娱闭门但癡坐尔辈宁可无
一径浄于秋山中夜来雨倚松不知还幽禽妙言语
馋虎过新蹄怒狸争旧穴悲哉两翁姥西山采薇蕨
禹穴探幽眇神功接混茫绝麟才此笔春夢试平章
寂寂度年光坚贞玉雪香冶容谁氏子终日傍垂杨
忆被莱子服种汝奉高堂汝自忘忧尔吾忧未易忘
马令园中本移来村墅中太官令却献黄帕不来封
边笳动地吹铁衣寒未卸壮士冢累累骨香千载下
心王不妄动六国一时通罢拈三尺剑休弄一张弓
佛法无人说虽慧不能了幸然平似镜何用曲如鈎
今岁今宵尽明年明日来寒随一夜去春逐五更回
桃花烂熳红灵云眼中血不是断肠人此恨向谁说
双林树下生双林树下灭生死不相关彼此是途辙
兴化打克宾种谷不生豆虽然费栽培也要人知有
寒则普天寒热则普天热透出寒暑关何曾离窠窟
如何望岱岳仁心普周被难与衲僧角换却鬼眼睛
靠布袋作夢有甚惺惺处若遇当行家唤醒吃茶去
江湖存魏阙翰墨寓规箴君看龙眠画当识鸱夷心
要识披图际还同枉驾时未应成否论汉德有兴衰
尧舜君民学吾儒共讲磨一毫如有愧其若此堂何
九重怀井络一字侈奎章来者思冰檗其毋顷刻忘
先以一诚格斯能衆正招要来堂下蔑勿狥帐中超
硕果食难尽其机运不停岷峨几霜雪依旧草青青
不逐风云去盍求山泽安祗怜当笔者空作画屏看
卓尔有所立俨然即之温他疑攻玉异交谊断金存
坐却并州骑行思楚泽渔斯亭着斯客斯意竟何如
不早浮槎去焉能罔水行叩舷谁共语载不尽高情
四维风折势一片雪同规花竹丛间着开樽瀹茗宜
禅榻一觉睡冬宵五更长窗递清风入枕边松柏香
秋尽菊都荒蜂犹采蜜忙何如龟缩殻此际已深藏
拂石坐小桥临流俯清泚松声与禽声可以醒吾耳
推枕月微明登车才五更啼破千山暝枝禽三两声
昨夜孤村宿春深人寂寥庭前一株李爲我缟中宵
瞥见谁家燕才惊社日临洛花移种否唤起故园心
行尽离骚国春深未见兰容非隠君子甘老蕨薇间
不见花开处香浮七里村试从风外觅端是有山樊
古木列官道春风老干柯炎凉知几变来往閲人多
纹竹起嫔虞因怀二女居君泪夫人泪思欤抑怨欤
红紫竞芳丛中蟠一古松春风自来去吹不动苍龙
仙李明炫夜夭桃艷当春便将花作主聘与玉爲人
双湖真泽国千载相公祠中有钓鱼者问之俱不知
蛙吹儿童事重开已汗顔更须留近作待过十年看
采花莫掣叶掣叶伤莲根食子莫弃心味苦生意存
冷面皎霜凝电光双目峥生来元自别不但父书灵
作佛本无相爲僧却要钱岂无人割舍爲结恶因缘
易说刊成未心传自法云寄声扬舶使一力主斯文
鶃鶃何爲至于陵转馈予出哇吾不敢笑付老庖厨
团团离海峤渐渐出云衢此夜一轮满清光何处无
只园千树秀浄土九莲敷多少参玄士茫茫在半途
九日重阳节渊明采菊时黄花到处有何止在东篱
后园馿吃草开口见心肝潘阆倒骑处有谁能解看
小鱼吞大鱼尾巴露一橛渔翁醉不知空把丝纶掣
腊月三十日一岁已周毕野老竞相呼把火门外立
庭前黄叶坠岭上白云屯风味无多子何人共我论
安眠露地牛未脱黄金索常在顾盼中牧童难捉摸
皎皎月沉波萋萋草泣露良哉观世音不会转身句
朝向廛中游暮打市裏过滞货卖不行頼是肚皮大
一味放落魄谁人柰得何忽然刀斫手依旧着摩挲
曲曲弯弯地明明白白中当轩开阖处一隔爲谁通
狗走抖擞口猴愁搂搜头瑞岩门外水自古向西流
赵老七斤衫提来用恰好若更问如何且去青州讨
入夜声不绝朝来还迹灭身絮巧粘肤觜针微点铁
干坤虽有作太平本无象赫日正中天去却修罗掌
倩盼动婵娟常持六万言金沙滩上月五欲浪中翻
松风生晚凉坐久市声歇客去行独吟踏石碎明月
灵鹫古道场摄乎大国间一日忽翚飞四顾无腼顔
引泉已成沼对石宜破窗他年涧上桥爲子书春淙
南涧静者徒小试扶颠手期毕栋宇工拂衣入岩岫
问禅去灵隠听讲去天竺还有无求人来寻灵鹫宿
是法住法位世间相常住佛殿对三门灯笼挂露柱
杨岐三脚馿虎丘睡虎子毛色既一同蹄爪亦相似
白云岩上月太平松下影深夜秋风生都成一片境
逢人乞一文袋裏敌国富不是下生迟嫌佛不肯做
西来十万里北渡一茎芦刚道来传法还曾传得无
南山末后句未举先分付生也何曾生死也何曾死
江头云阁雨柳色与春深船发春风阻谁知客子心
女伴歌采莲清声度流水无意惊鸳鸯鸳鸯自飞起
一蛬何唧唧吟落儿童心只在竹篱外篝灯无处寻
手便筇杖冷脚厌芒鞋紧两袖吹松风东冈复西岭
雁影江潭底秋声浦溆间吴儿歌一曲月子几回弯
蝶舞蜂歌倦蜻蜓看未休谁知织妇意方夏已思秋
我行且奚适兴尽忽自返倒影射清漪回光在桥板
尘飞不到处山色入芒屦乘兴一长吟回头已忘句
鸿飞九天上人在平地望尘土与青云其间能几丈
瓦沟初瑟瑟隠几坐虚白良久却无声门前深几尺
东菑足时雨离离半青黄田家不待获小摘炊新香
画舫茭中出青山树上斜浪醒孤客酒尘盖万人家
临水送将归春风折赠时而今三丈树元是手中枝
采鱼秋江上鸥鸟来相随荡桨忽惊起云天碧四垂
闲观造化余静极悦自性胡蝶忽飞来吾心已无竞
幽寻兴不浅归路故迟迟猿断空山答人行片月随
白猿弄清泚秋入山骨冷老僧怯凭栏忽失袈裟影
麒麟感世出凤凰覽德至人苟常见之应不指爲瑞
櫩蛛巧经网林鸠拙营巢孰知拙反胜网坏巢独牢
雀食野人田燕栖公子堂野情饥亦乐依人难久长
猩猩陨机穽鹦鹉鏁金笼言笑适爲累缄嘿斯保躬
蚕饱办丝课蜂忙供蜜工役役爲人劳衣食还自空
鹊鸣人共怜乌鸣人共嫉只因声妍媸何心报凶吉
江鳞行比目沙鸳睡交颈不知山兔寒清夜顾蟾影
饥鹰健搏兔馋鹭勤捕鱼各爲口腹累不闻有驺虞
犬眠苍玉地猫卧香绮丛倘无鼠与盗猫犬命亦穷
墨鱼黑覆形火萤明照身拙于用显晦踪迹徒自陈
孤灯照长夜膏尽灯影灭划见窗户间鲜鲜有明月
日夜江水流不海水不止孰谓流去者不是海中水
东日照瓦霜西向界余白莫言日不到日光来未及
迟月上深夜新蟾不终夕何如月圆时通宵照无极
种鞠一百丛九月开盈枝莫言无好花好花开较迟
庭前无繁植疎竹附梅坡虽然无巨荫明月飞来多
草虫设细网小穽不可见日日朝露中群白草间现
高风吹秋霜庭前百草死谁知草有根昨夜东风起
夏月灌鞠根见花在秋日先时不施工临花已何及
十年插柳枝今与高树齐垂条绿春风上有流鶑啼
根清条不肥影落明月地凄凄欲寒时胚腪已生意
历历衔冰霜缀作珠的皪香色俱浑然花中之太极
凝成姑射姿幽洁世所独春近迫芳心羞涩破唇玉
五出稍敷露不受尘目爱鲜鲜着精神独于此时最
昨夜东风多花神莫之御玉立对幽人十分尽情吐
垂垂雪中枝暗裏度香远忽动调羹机黏枝花力软
旋随琼霙飞绕我茆屋角结子意渐浓岂爲羌管落
冰花不留丁收香尽藏白一朝作陈人逊与桃李出
青青长朱裳小摘脆不堕勿欺如豆微中怀仁已大
圆碧日益肥磊落压枝重虽然苦味酸酸中藏大用
休问桃源路寻梅蹔往还梅花有知己何必定湖山
白日看云坐清秋对雨眠眉头无一事笔下有千年
渔家临水住春尽无花开年年谢流水流得好花来
江边出相送君去我当返徘徊未忍还孤帆夕阳远
披衣起遐征微茫认前路哀鸿天际云残月水边树
窗上月朦胧香芸鼻观通了无梅竹影猛省在舟中
游蜂从何来饥雀巧相遇谁其释纷拿放汝采花去
日暮投荒榛吻利腹良馁尔竟何所争固结不可解
去去如奔马来来无尽船人心似江水日夜向吴天
南山水乐洞窈窈白云深满耳笙歌者谁能一洗心
许负往昔矣天纲今何之谁知千载后复遇林君奇
大暑流金石寒风结冻云梅花香度远自有一枝春
到处皆诗境随时有物华应酬都不暇一岭是梅花
应怯春寒悄重重叠叠衣本来飞燕瘦翻作玉环肥
照影寒溪水溪中水也香佳人临宝鉴自作寿阳妆
春在胆瓶闲朝看复暮看小屏遮护着不怕玉肌寒
澹澹一痕月疎疎数箇花春风也公道先到野人家
泥滓根萌浅风波性质轻晚来堆岸曲犹得护蛙鸣
忆郎赴边城几彀秋砧月若无鸿雁蜚生离即死别
愁肠结欲断边衣犹未成寒窗剪刀落疑是剑镮声
此身倘长在敢恨归无日但愿郎防边似妾缝衣密
云散山月吐星稀山月高相羊风露底望月诵离骚
菡萏儿女态舂锄金石交晚来微雨过凉思满蒲梢
雨作糟牀注秋生鲈鲙思卷帘了清景沉水袅烟丝
东风满天地贫家独无春负薪花下过燕语似讥人
白屋釜生鱼青楼行细脍静思天地间宁有私覆载
门前桑柘枝中有千锦机游人不回顾桃李独成蹊
一峰何突兀不与羣峰齐纵目干坤窄回头日月低
萝居空未久谁能继其踪寥寥岩畔月千古属和公
风劲萧萧响露滴箇箇圆坐看西山月浑疑堕我前
图王争霸业自古仗戈矛英风今何在都成一古丘
一鉴涵虚碧万象悉其中重绿浮轻绿深红闲浅红
荒芜行尽处幽亭聊暂止带雨策孤筇登高从此始
昂空势不已踞地何雄哉白云遮不得依旧山头来
寒泉潄石齿淅沥鸣瑶琴坐来毛骨清分明太古音
地僻人居少林深路转迷桃花流水细不异武陵溪
萧然上方境人稀知地僻徒闻古仙人石上有遗迹
特立羣峰表危然势不倾禅心清似洗坐看月华明
崖窦乳堪啜凝眸翠作屏老禅初定起山鸟自呼名
幽壑鼓寒涛霜林木叶飘普通年远事历历在今朝
拶透大圆觉平地沉山岳翻笑刻舟人无绳徒自缚
春雪满空来触处似花开不知园里树那箇是真梅
万里见梁王无风波浪起不得一茎芦几乎沉杀你
携君石上琴弹我窗前月月缺又还圆谁能免离别
青山叫子规行人泪如雨子规不肯归行人不能去
欲买采菱船野水无人识野水去不回迢迢暮山碧
早作西州行暮作西州宿杨柳忽风生年年芳草绿
兰死根亦香人死不知处人死不堪悲兰香化爲雾
山鷄啼一声深院日当午世无同心人入此薜萝裏
晚步入松阴歛霁人影绝唯闻太古音听之心胆裂
一入经战场白马不足数白马不敢嘶春风在场圃
青云千里心白鹭一点雪谁将玉笛吹吹下关山月
看尽门前柳愁多白发新灞桥风雨夜离别是何人
万里色苍然春烟夕照边旧过南岳寺曾向雨中看
性与儿童异飘蓬二十年照来池上影恰似未生前
世事皆浮云人间几朝暮不知溪上山犹有桃源路
寂寞云深地山空叶落时自怜爲隠僻莫恨月来迟
草堂云去后人境两茫茫忽见青松老翻疑昨夜霜
老去厌芳菲思归未得归夕阳溪上树花作去年飞
寂寞淮边柳春来自舞腰恨生争战地不得近官桥
风吹芦苇鸣残雪满桥板不见棹回人愁立沙汀晚
何处芳草多相呼向深坞竹外立寒枝山南又春雨
闲观造化余静极悦自性胡蝶忽飞来吾心已无竞
青山何人家芳草满樵路猿鹤未归来残月照烟树
千峰云未还数树芭蕉绿风雨暗黄昏何人共幽独
湘魂何自怨千古尚名存不种庭边竹那知有泪痕
晓雨生池荷圆珠漾新绿入手不成珠空歌彩莲曲
一字不着画八字没两丿文彩甚分明何待重饶舌
六载雪山修几乎没合杀半夜覩明星和盲勃睟瞎
狗子佛性无铁船水上浮顺风帆未挂已过洞庭湖
吟诗吟未就执笔且搜枯欲写芭蕉上依前一字无
往来双磵路脚下起尘埃苕箒忙忙扫何曾扫得来
家业尽抛离沿街卖笊篱胸中无限意不许老庞知
者边才补了又见那边穿不觉日又夜争教人少年
黑豆忙忙数教休不肯休幸然明似镜何用曲如鈎
月蓬岩下电相心不相面剑关不露锋向甚处相见
昔闻九仙灵今登九仙地袅袅一炉香寥寥千载事
野桥人迹少林静谷风闲谁识孤峰顶悠然宇宙宽
深林拥苍翠绝巘顷陂陀便欲褰裳去乘风逸兴多
侬是剑南人惯识故乡好绿叶接红花辉映绥安道
炎夏天颇热侬门对溪住摇荡采莲舟深处疑风露
塞上秋始肃野草叶叶黄侬家有菊花灼灼不忧霜
塞北寒气逼对火拥氍毹犹忆侬家裏蓬头两夹襦
斯道在人心如蚌藏圆珠散作明月光敛则止水虚
化工溥至仁生机运不停荣观徧原野宇宙一丹青
阴阳互阖辟宇宙几洪荒重明丽乎正万象生辉光
治忽无常形今古无常势必有非常人以制非常世
有山静而秀有水清且漪风霜空宿翳草木含幽姿
林阜玉参差寒乌千万斯直疑飞绕处错认月明枝
经纬智何多网张犹设罗但知爲物穽更有物谁何
爲巢倒悬树窍窍自成房螫人虽有毒终爲人所伤
状有类蛛蝥见物常勇投奋身如虎猛所得亦蝇头
营营止于棘或赤而或黑皓皓染成污奸魂并佞魄
本从腐草生聚爲寒士灯一朝书课效功宁不汝矜
北山有鸣鸮不洁而嗤凤宜下绝交书塤箎非伯仲
垂杨袅东风桐花醉鸣鸠地僻无行人方塘水交流
荡桨入平湖湖波渺无极红白芙蓉花何如妾顔色
荷叶似侬鬓荷花似侬妆夫壻常别离羞见双鸳鸯
采莲莫伤根伤根不成藕因思藕不成悔作征人妇
采莲惟采花不敢采莲子其中有苦意与妾心相似
菊莳陶篱本兰滋楚畹芳荷锄春雨后怀古意何长
经旬坐春雨畏湿不下席晓看篱角萱怒长忽过尺
斗种播良田可收三十石天予人夺之耕夫每无食
身不离珠庭新笺道德经时来琪树下闲看鹤梳翎
烟生浦欲无日暮潮初落客帆何处来又近垂杨泊
梅花如隠人不与羣芳竞别坞春风多寒流照清影
秋月满疎林林影自零乱白猿啼一声山空夜将半
寒鸡误客行踯躅犯霜露冰冻不生潮娥江夜难渡
暝色生前浦日沉西岭树隠约有孤僧远入深云去
残阳下西岑暝色起平坂林下一僧归钟声烟际远
炊菰青芦丛钓鱼白苹洲扁舟不用楫荡漾随春流
斜枕绿蓑衣醉眠呼不醒午夜天无云月满孤篷顶
客枕正无憀寒鷄鸣夜半开门望天末月沉星烂烂
客枕难成夢秋宵转觉长莎鷄鸣不住阶下月如霜
逆旅夜冥冥寒灯结烬青一声霜雁过倦客夢初醒
霜露变羣物游子难爲情吾亲隔重泉奈此风叶声
客裏又深秋凄凉怕举头西风吹败叶叶叶是归愁
客中春又半旧隠欲归难唯恐伤怀抱花开不欲看
萧萧夜来雪失却登山径晓望东冈头寒花满松顶
旧隠青山下归程白露前他时此相忆懊恼浙江船
秋雨滴寒竹主人魂夢清客来听未惯认作打篷声
幽居面西岭窗几有真趣睡觉无人声残阳在高树
鸥鹭雪衣明忘机更闲暇青青芳草间袅袅垂杨下
蒲长荷已折秋水碧相涵日照沙洲暖鸳鸯睡正酣
浅水与平沙烟光尽相接鸟立折茄茎蟹上枯荷叶
翠羽立蒹葭巨蟹行沮洳狂僧淡墨间无限沧洲趣
渊明爱佳色灵均餐落英墨衣林下去标致更凄清
弱蔓引修藤垂旒泫水晶忆曾江路见风露熟秋棚
丹粉转成缁风姿尚潇洒对此可忘忧依依北堂下
澹然自忘忧独立薰风裏红药非其伦缁衣古君子
酷哉虾蟆精食月食之既天地皆幽昏使我增永忾
二妃泣苍梧泪多衣袂黑犹似不忘君垂头情脉脉
故居抛水石客路厌风霜衰鬓从教短余生不愿长
逆旅新寒入荒林败叶飞乡心空自动衰病不能归
窗前有修竹道人心自足清风入诗肠何用五鼎肉
种菊东篱下悠然寄隠情不辞频抱瓮他日要餐英
连宵雨如泻老耳聩不闻晓涧已流衍山川犹出云
坐石夜观心心明亡衆覆一沼水涵秋千山月如昼
同人久别离消息不曾知心似长堤柳千丝又万丝
野岸多柔桑春风长新绿叶叶是罗纨不同凡草木
玉瀣乘旒晚天浆满珞秋孟佗消不得压取换凉州
自爲山中人不厌山中居云西最高峰秀出如芙蕖
烟生浦欲无日莫潮初落客帆何处来又近垂杨泊
猗猗谷中兰青青饱香露爲语樵牧儿莫采出山去
道人不出山偃卧一茅屋独有南山云时到檐前宿
容易三年别缠绵万里情夢中频见面终是不分明
陵谷今迁变衣冠半不存闾阎小儿女尽解北人言
若问抽添法纵擒怕觉迟调停无损益方始证无爲
真火本无候时人休强猜要知端的意无去亦无来
沐浴无他术休寻卯酉中困眠饥吃饭无日不春风
恬淡无思虑虚无任自然胎圆神自化我命不由天
来亦无所从去亦无所至来去既一如春风满天地
迹虽无地着心实有天知一禽从不获不敢范驱驰
有钱但沽酒莫买南山田勾引催租人惊散青松烟
春色到江断野香涵日娇鸟穿芳树语人隔远山樵
雨过苔犹湿风来户半开闲花忽落尽啼鸟自飞来
石磴不可攀前头有积雪安得冰玉人对此清高节
山鸟不知名窗前作意鸣自言还自答终始一般声
黄钟一萌动物物皆阳春天地妙橐籥满腔都是仁
主人心地阔以意名其亭长携一樽酒坐对前山青
庵中有高人不受红尘触吟诗每夜深来伴山云宿
嘲风咏月天问花寻柳地随遇可行乐但欲适吾意
形睡神非睡心闲身亦闲是非都不管高卧华州山
山寺闻晨钟深省静中发展转睡不成推窗看明月
出岫本无心云在意亦在松桧无高枝舒卷何所碍
独抱岁寒心不知时有四赤日行炎天林下自秋至
凉飈起深谷清影摇空山醉眠石上人夢中度百滩
林高动轻籁云静天无风缥缈笙鹤下依稀鸾佩逢
萧萧琴瑟鸣洒洒霜露下愿期素心人同游明月夜
高风过岩麓林杪撼潮海满地落松花杖履袭清霭
潜心写幽韵洗耳听寒涛吟声自摇动误疑泛鱼舠
老枝髯鬣动古干鳞甲翻积阴生润气芳菲翳兰荪
沂水乐吾道兰亭叙幽情古人不复作四海无吟声
莘野特浪耕璜溪岂真钓珍重富春翁此境最高妙
湖海元龙气因吟恐负身世间无谒客天下有诗人
天地有生意验之阳气回所以霜雪中春风先及梅
倚柱看潮生渔歌静中发吟罢寂无声江风对山月
此心仅方寸去天唯咫尺欲付子孙耕先自竭吾力
成蹊虽无言妩媚随东风挺挺冰雪姿所禀自不同
篇篇剔蠹鱼字字编科斗萤小无晶光明月入我牖
胸怀自洒落风月特寓形造物无尽藏何假乎丹青
念头才起处此一常分明其中有主帅谈笑驱五兵
欲波如浊流心源如古井不患无清泉只恶无修绠
宦情原自薄卜得吴松居乡味已饱谙胡爲羡鲈鱼
修修青琅玕霜雪不可折肯随流水去頼有岁寒节
酒对红炉暖香凝绣被温老天有私意寒不到朱门
圩田依涧水入夏未栽禾不是春耕晚山中寒气多
写就相思字灯前带泪看欲缄还未忍少待泪痕干
听尽芭蕉雨愁人夜不眠凭谁将此意爲妾到郎边
露重湿征衣风急翻纱帽山下灌园人倚锄看马过
身爲功名役因思隠者贤只行山后路羞过钓台前
挑灯伴寒夜兀坐竹炉边赤脚知吟苦时将山茗煎
水浸石根冷风吹藤叶飞菰蒲秋影裏长趁钓船归
自君之出矣泪对花枝洒风窗挑夜灯心在无油泻
自君之出矣荏苒度寒燠譬彼双鲤鱼书辞长在腹
自君之出矣抱此离恨情春蚕不作丝缠绵过一生
灧滪拓瞿唐二孤障澜蠡大哉神禹功天地相终始
东风吹暖气消散入晴天渐变池塘色欲生杨柳烟
挂帆涉沧波瞬息三万里蓬莱有会期莫爲风雨止
前津风色恶断岸寄孤艇输他田舍翁午酲犹未醒
曾向钱唐住闻鹃忆蜀乡不知今夕夢到蜀到钱唐
作尉穷谷僻官高何足论温温有风味忆昔李公存
大头圆结菢脑搭浅无多丝路根根透光明亮不摩
昏小脑搭重路粗半节儿棠梨三角额此等不须题
五色诸虫脸锄弯注地长再如锅底黑此物号强良
酒醉猫儿脸花花白路纹此般生像者弃物不须论
项似蜻蜓样毛丁又起班更兼形色正打遍世无双
紧隘花班项无毛黑漆光纵有完顔勇终须受祸殃
鳖小更短促无毛一片光这般生像者不养又何妨
膏药积不绉松短阔长同金紫须长翅其余只在中
大腿圆长健小脚粗铁线班白黄色真此名金不换
短鳖兼穷细屁勳青黑同只好留墙壁何须问主公
紫黑苍黄肉青白胜鹅梨黑青肉亦白淡黄白亦宜
肉色欠纯正腰上多红铃月头红白间百战不能赢
荡胲无后芡不食又延笼嚙牙并炼齿终须落下锋
城中得此观不用远寻幽松影半坛月竹色一帘秋
松阴半坛日竹声一槛秋每番看鹤过疑似有仙游
夜泊寒沙际江风起旧愁离情惟怕晚归夢又逢秋
国被儒冠误如今尚忍言雪霜昏日月盗贼满干坤
昔谁醒中夢今独夢中醒万缘水上沤百岁花前景
中年叹忧患不及儿童岁今儿机械多反不如人意
月行虚空闲月影印在水月落影还无一笑人闲世
地上有钱流冥闲无半字自作槁木看静閲沧江流
江头春水多汤汤今复古不载落花回只载斜阳去
胡笳明月夜汉节秋风前此士已骨朽此名至今传
旧者今不见今者旧不知万古明月在千山黄云飞
尚居阑菊殿岂占杏桃先梅自伤迟暮人犹作早看
不但色秾华更觉香幽迥笑杀海棠仙死抱渊材恨
四月沙河市青盆雪色盐吴儿甘美饫可是喜酸咸
楚楚碧霞裳轻轻青玉履三千一太真道粧侍天子
夜半长生殿金钗恨最长分明后身是环子伴三郎
化工真是巧玉蘂更层层若使□□刻千年犹未成
香清还耐久粲粲镂金葩想见蜂爲蜡单方采此花
双雀啅余芳长记来时路瞥见金弹丸相呼远飞去
春去雨霏霏青梅未接时青青几万斛可惜不充饥
衆口一酸调佳处在味外忽使水火争谁令居鼎鼐
补之敕谥村简斋致公辅未必画惭诗只爲遇不遇
邻笛不须吹惊喷枝头雪主人日日来长见开时节
含情笑不言政是多情处参得个中禅此事尝分付
烂熳不须怜摇落尤佳致身卧积藓中受事天富贵
青冢锁香魂罗浮埋玉质美人薄命多临风空太息
枝北复枝南明星□□□不用怨春风且作初开看
自嫌太奇绝混以雪和月却有一味香教人细分别
慎勿扫苍苔芳英堪借地丘壑足风流欠得脂粉气
梅曾无一语人□不能休觉得逋仙句梅犹未点头
花老几人来人老花常少安得似花人年年陪一笑
平生惟有梅与语觉差可此外岂无花周旋宁作我
道不爲人香其如人竞即香外更多佳人亦未易识
甚处足横斜孤山水一涯从来个中水只许照梅花
但见白硙硙香从何处来广寒异人世莫是桂花开
有人善丹青画我风满袖其如香笔下描不就□□
山林殊市朝易隔故人面珍重山中人留面长相见
淡淡腊前花离离夏初实结裹若异然不是东皇力
南州雪易消得春却差早到处有梅花不如在家好
天香无尽藏参透古来希便使露些子犹爲杜德机
人生贵德时一笑亦足适三冬冰雪辰几遇佳风日
白叟醉杨柳韩翁忆李桃便令铁心者其柰玉顔何
异时兰见锄只以当门故请君阳春看少让梅一步
清绝畏人知幽香发深省故用此时来徘徊花下影
玉堂亦茅舍未易得疎亲且莫轻相可梅非多可人
一生心下事皆可对人言独有这些子难爲世俗论
戎衍瑶林机秀雪玉圃珍向令能寂寞岂不是佳人
东皇第一机谩道凭花寄那知东皇来已落第二义
花疑天女现根讶化人移到眼如曾识无心转见奇
澹寂自天姿逢人借顔色一笑比河清希仁太孤特
逆境春容少穷时节义难此花小异处却要十分寒
荒山俄积玉老蚌忽明珠惟是据枯槁年来一字无
樽前酹花神诗因酒转新方知这奇事不属独醒人
佳则风月境远而烟水乡此花元本分定不爲人香
梅亦有何好花中偏得名只爲淡生活不傍閙门庭
只见漫天雪元来亦有花两三花自好半树太多些
昔逋才两句共不用文章援笔人皆是写来当甚强
耻与俗同犀惟有身随影不谓世尘中梅亦更此境
千载几梅诗难在道着处便是武夷翁亦赏西湖句
佳句天所嗔谪与水仙偶樽酒酹逋翁更道香影不
玉尘固清俸也莫大餐多试问采薇子而今还在麽
世闲如此花涉春便憔悴不识青黄君岁年管何事
万里载梅归道是春来路那知春到时梅已随风去
难得雪成持不柰风无頼生来避閙蓝行不超色界
尽是矜风日谁能耐雪霜难中见工巧黑常胜青皇
只言梅信末不柰此愁何莫待一枝折撩人愁更多
寒炉耿夜长竦肩得文句将以一枝春逢人无寄处
笛谱久无传冷落孤山社觅得半个难何况同赋者
窗非作梅地梅雅与窗宜未识日斜后何如月落时
雪月是花非但觉夜成旦世事忌分明朦胧差好看
梅岂必□竹居何与梅事政尔亦偶然人自见之异
风月本无穷台观亦□恶妙处吾能言却恐儿辈觉
狂与豪倾酒饥肠共索诗爲梅成热恼除是把□医
商家宰相羹周代笾人供自古实爲先唐后花始重
人言广寒宫合种梅花树那知白玉容自怕嫦娥妬
青女出骖鸾负恃天然色一等淡梳粧太真迎虢国
长愁花易开倏被风吹尽因爱雪花飞枝头巧相映
新样巧翻腾淡粧尤出俗说与莫轻飞寿阳眠正熟
瑶妃一念差谪堕人间世琼阙未忘情时带盈盈泪
千古水仙玉坡以逋仙配山谷弟山矾两事同一意
一阵晓风寒惊飞点去鞍行人易愁绝便作柳花看
美人隔秋水伫立柰愁何剪取灵均语临风恍浩歌
留樵五百诗半爲梅花赋悔不庾岭游天成诗一部
坡翁短衫情此语差足据爲爱松风亭朝云已仙去
忆昔跨吟鞍花翁赏新句回首十年强肠断天竺路
几回桂州夢欠一桂州诗何日万里外吟梅真大奇
何缘春信息第一到田家爲甚笙歌院重重绣幕遮
翁仲爲余泣江头负月明一从少陵死此路断人行
青皇手一陶苦要牢笼去不敢受恩多桃李休相妬
相彼一长须赤脚亦无有二梅侍侧焉岂不差胜不
春色满梢头所思尚千里京洛贵人多谁欤堪寄似
寂寂度年光坚贞玉雪香冶容谁氏子终日傍垂杨
整整复欹欹微微褪玉肌娇羞说不尽露下月低时
墙角老槎牙槎牙閲岁华谁知槁欲死解出背时花
短褐一枝筇穿花云几重日边花鸟使定不到山中
摽梅其实七此特损其三风赋久不作有诗谁共谈
平生空四海红紫委如尘梅处生新敬宁非具限人
谩言同一嗜世尽爱梅人亦有行歌者腰镰采作薪
谪仙豪放甚小妾伴金鞍未可将穷相诗人一例看
夜月玉堂前春风紫盖边想君都看破宁与我周旋
人言是金屋我见即柴门但认安身处区区何足论
看梅如看画由我不由他千树江头少一枝瓶裏多
人兮吾与游竹兮吾与俱世浊此独清室小自有余
环堵未可轻足稽天下事何必晋诸贤自是周二子
爲嫌太孤高邂逅松梅友忽与竹同评是遇知音不
清福造物悭数竿自超俗苦觅渭滨封万此岂有足
辈行有后先志节无今古君看锦䙀儿楚楚已可数
不入閙园林雅媚佳山水君子亦党乎贤者后乐此
直节立人懦清标爽吾惛岂不益友哉人中田承君
风来声清圆月明影婆娑挺挺岩壑姿时亦妩媚何
滔滔天地间非我安知我大儿王子猷小儿文与可
泛菊秋始佳爱莲夏方娱不如交此君清兴无时无
仆也环堵人公也钧天居本出元子下岂必竹马余
先生啸诺余尝欲访青士门生可举舆不必命儿子
此士党有挟则不与之友持此问秋崖一笑见颔不
横厨先玉盘膻荤鄙哉俗竹谓高将军汝手污吾足
矫矫不可羁一节足千古桃李閙漫山岁寒谁汝数
千载兰亭人所乐在山水等闲一笑间风度乃如此
柳以柔故重枣以弱故惛凛凛首阳人何頼东皇君
不因排根人安得兹婆娑请赋淇奥诗但恐居亡何
问卿自用卿爲我宁作我道莫强项爲本见折腰可
风檐诵新句绝胜丝竹娱此竹古来有此诗今时无
此去向南西山高山复低不逢清话客已觉倦扶藜
窗晴雨淋沥花空春寂寞夢回人不见愁重酒消索
老去眼生花儿方学画鸦聊将二十字要识汝传家
惟友于兄弟惟顺于父母无忝尔所生造端乎夫妇
君子之容舒吉人之辞寡有常则可矣欲自得之也
藩兄欲学书来问学何如孝悌爲根本文章特绪余
镫花三五夜鼓笛十分春欲见太平事谁非沉醉人
花有重开日人无再少年相逢拌酩酊何必备芳鲜
醉时愁亦乐老去日如年惯见红相别欣逢绿又鲜
形神雪山松衣巾赤壁风望之凛凛然扫退炎尘红
谓是苏长公如何抱丝桐不必穷是非闻名自生风
残生有今日一醉得清风想见羲皇上人人此乐同
待食信天公送穷戒星奴驾言一煮字安得三分厨
弦歌不救鲁告谕难入巴世事蛇赴壑吾生狗丧家
富贵碧筒醉褦襶火伞来何如溪山曲一笛吹寒梅
逃不从幼安放非效玄真愿事尧舜主或与夔龙亲
膏粱道之贼资财人所奴不如贫而乐客至菜一厨
角利蛮与触幻世慈若巴当知靠裏业自有书满家
俗氛炎鬰攸世焰毒恶来清当友孤竹隠当友仙梅
风雷汉臣会天日唐主真而曹其勉旃或者一见亲
人生朝阳露物变水上波茫茫宇宙闲如此道义何
兰菊不竞芳鸿燕各有时可以人不如大哉义曰随
知心不用多流俗未易一相逢辄矛盾方信有胶漆
蒲葵裁成扇瘿木斲爲樽自是山林物不入纨绮门
书窗二尺檠炉亭一樽酒别去七十年此乐重回首
尔来鲁泮新快覩戴席重下舂分尺光乃与此际逢
草木味自同樽酒欢相与旧夢忽以醒恍不知何所
四座同寮贤一和长官契乐极忘主宾论到贯粗细
鸢鱼自飞跃乌兔自追奔中有古道在难与时情论
江湖宽相容风马留更勤襄阳或可传北山若爲文
自君之出矣蛾眉不复扫宝鉴委埃尘玉容爲谁好
红实缀青枝烂漫照前坞不及杏繁时林间有仙虎
止渴还相似和羹谅亦同不思五和裏调济荷元功
桃李六宫寂君王在石渠临鸾悔梳洗女色不如书
万般诸字文即与藏经同安在不浄处堕作厠中虫
城池不高深无财又无兵惟有死报国来生作弟兄
仙家瑶林天移来在江国谁欤境中人山立而玉色
不求田二顷只种桂爲庄秋满黄金粟饱餐风露香
山爲仁者乐况复字爲仁坐与兹山对静中天地春
古苔矶上立钓爲月明垂夜半清歌起无鱼钓得诗
荷风湖面晓垂钓柳阴中何日能蓑笠扁舟此兴同
此君腰不折玉立有余清晓窗拥鼻吟听渠落冰声
家住山水国种花以爲城诗将日登陴围春驱酒兵
密粟出浓紫幽花间深黄有谁吟其间含香一薇郎
静中见万物各各有春意收拾入襟怀阳和散天地
羣花各娇春粲若锦绣谷于焉日逍遥中有人如玉
商山不茹芝对弈寄此橘巴人忽招隠似爲子房出
通渠入小池循除㶁㶁鸣羣鱼忽悠然过桥闻屐声
一径绿阴去隠隠花竹幽主人地行仙终日杖屦游
春风鉴池水长年弄清晖仙翁晚归来子孙笑牵衣
舍舟上招提遥入松林间透脱俗尘网是名第一关
浓绿滴湿衣烟岚翠交锁名缰莫能絷方此不失我
山以感爲名可见天地情万籁恬不作风来自松声
石梁平砥似池水明镜如晚凉散步稳凭栏此观鱼
寂寂华严堂富贵佛境界何须九九编吾有艮一卦
心清闻妙香宴坐旃檀林坐香元不断莫作死灰心
佛手撑慈航尚欲济我人寄语作舟者江涛渺无津
有唐太和年宫中亦甘露曾不如此台空山自甘霪
地炉宿松火纸帐横梅枝春虫扑蔌蔌惟有蒲团知
动静贵一如妙处非块坐高人定不死枕此白云卧
三闾纫佩秋志在公子兰荃不察予衷江干泪潺湲
斯莲君子花几爲佛所污先生独拈出万世知向慕
腰不爲米折头独采菊低晚节名元亮思与隆中齐
孤山养孤鹤宜与梅爲隣处士若轻出梅花应笑人
先生人中豪志不肯司马一曲广陵散绝世不可写
安石廊庙姿岂不娴将略氐奴惊伟人良已先得着
平生忠义心一饭不少忘臣甫宁饿死愿君尧舜唐
殿前伸脚时奴视高力士羣阉旁吐舌翰林醒不醉
官样何如野谋生拙最宜君门标野拙篆刻大精奇
无解无结犹是空中钉橛有修有证何异捕风捉月
栽田且博饭随分煮藜苋一任少丛林佛法不怕烂
落花三月雨残夢五更钟声色俱销尽玄关又一重
夜月透灵犀寒光吞老蚌如是转法轮平沉乎万象
解语非干舌能言不是声碧班班碧剥当滴帝都丁
秋风生夜凉坏壁吟寒螀的的祖师意明明不覆藏
火炙胸前暖风吹背后寒西来的的意亲切不相干
非阙不知圆非圆不知阙圆阙本相因本无圆与阙
连朝淹黑豆黑豆已萌芽满地天风起吹开劫外花
有物先天地无形本寂寥能爲万象主不逐四时凋
薰风自南来殿阁生微凉诸佛出身处切忌错商量
去岁元宵节无油不点灯今岁元宵节有月照危层
春风陌上郎得钱随手使货物忽相当撞得恰好子
九九八十一穷汉受罪毕才拟展脚眠蚊虫獦蚤出
道原自天出尧以是相传曰孝悌而已人人具此天
孩提知所爱妻子具而衰大孝终身慕予于舜见之
伤心九载绩焦思八年中启亦呱呱泣惟思度土功
奉先思孝也不祀岂其情以至使亳衆而甘爲葛耕
问安寝门外旦旦俟鸡鸣以至日中昃居常尽此诚
经言事父孝所以事天明疾间加再饭夢中与九龄
我避故云辟东行是谓征先王犹可告岂爲伐而刑
事亲良不易战战复兢兢学得如夫子犹言丘未能
返必展墓入去当哭墓行谁知顔氏子事死乃如生
如何年稍长汲汲子思师知是爲儿日三迁感母慈
天性生虽具人伦教可无往哉亲父子汝契作司徒
当知元与凯不出孝而忠能举十六相斯爲舜大功
子则欲其孝人皆有是心如何武丁圣却使子忧深
岂计身封宋只愁祀绝殷不惟称克孝亦自首三仁
爲怜季有子逆探父传贤断发文身事诬哉司马迁
勿云服父事不敬亦无伤元恶与大憝邦刑自有常
爲尔有令德存心孝且恭推之施有政往矣尹兹东
无食又无衣逐儿安所之不辞履霜苦犹谓罪当笞
嘉汝故锡汝非将玉展亲克昭乃显祖追孝尔文人
孝子身终者非终父母身武公年九十戒我尚谆谆
岂其伐与国独不念先君想得还师去难堪此语闻
我母亦君母吾翁即若翁分羹何太忍请质可堪从
姬泣贼由子子辞必罪姬爲忧君不乐宁死莫君知
伐蒲君父命校者是吾雠披直寺人耳鉏麑信有谋
怀哉送舅氏曰至渭之阳念母如存意悠悠寄二章
若爲锡尔类不独善其身既念化家室还思遗子孙
怀归将父母四牡苦愔愔是我心中事君从何处知
爲养还相戒南陔昔有诗都卢这箇意焉用补亡爲
廉耻有微缺须知孝未纯白华何所似所似皎然身
非止不得养如忧父母何忍能不我念使我独贤劳
莫遂终养志难酬罔极恩哀哀父母句肠断不堪闻
勤耕艺黍稷远贾服车牛奔走何爲者心乎孝养忧
七十已中寿人生似此希绝怜老莱子犹自作儿嬉
忍于父母国去此欲何之所以柳下季三爲鲁士师
如何方喟叹乃尔复忻然念汝祖无忝知予道可传
参宁杀人者三至尚逾垣叹息子闵子孝哉无闲言
其爲人也孝好乱未之闻曾以是取怨无人语盖勳
全归有明训珍重恐伤肤小子启手足吾今知免夫
食藜殊列鼎负米异重茵不待今朝养伤哉昔日贫
犬马何以别斯言似太深深言爲养者可不敬于心
爲有心中事琴音自不和礼虽弗敢过哀若未忘何
未须论大块以死息乎人所愿学赐也姑惟息事亲
故宁戚以俭罔或易而奢致得千载下人称问礼家
当知一朝忿必不忍于人岂止身忘却还应及乃亲
既渐夫子教罔有不分均何复间多取齐言彼有亲
向非亲在念念念每精专未必饭加损能令疾脱然
子于亲在日叱咤不闻声既曰见而说应无学未能
忍以证羊故而云我直躬那知爲父隠直故在其中
无改父之道真堪以孝称若论庄子孝此直是难能
不复问无违祗应懿子知尚愁人不省以礼告樊迟
父母之爱子心乎惟疾忧可能不自爱而忍使亲愁
战败不羞走谁爲知我深叔知我有母亮我走时心
母家令足食父族使安生睦党可谓孝能之惟晏婴
何怙复何尝衔悲问彼苍苍苍不可问重使我心伤
茅焦甘伏质考叔请留羹大隧如初乐咸阳虚左迎
念母嗟陟屺思亲徒望云可怜魏孝子不比狄参军
几谏劳不怨明明载鲁论未应小弁作得竝凯风言
执亲之丧者可沐浴其身不待石祁兆知非佩玉人
服除有吊者待庙至垂洟亡于礼之礼斯人其庶几
若把夫子论无慙贞惠文不应其子戍至自请于君
翳桑一饿者念念母之存頼有赵宣子能爲别具飧
随母适异国先归汝忍能致人不正视应是得人憎
此以父免召彼如仁必来员乎竟何益尚也最堪哀
扶母犹可免弃君安所之可能共母载忍不授君绥
欲得忠臣者求之孝子门如何傅王子尚复待人言
爲齐臣子者此日若无闻独有王孙贾能知慰倚门
父赐子以死君侯安所疑忍哉指鹿相无复祖龙知
一灵长皎皎如月不离天要以纯诚感非因刻像然
母力今衰矣悲啼得杖轻流风存绘画犹足感焦生
直以劫父故蒙他卖友名闲将诛吕论非勃亦非平
谇言取箕箒德色借耰锄不是贾年少还能痛哭无
知以孝行着还应不问唐可怜止辇问何自得爲郎
去王犹讽谏怀祖重伤情谁识有韦孟人惟说穆生
勿以梁事问将遗太后忧若非叔长者谁爲帝忠谋
服劳曾是孝那更委诸人建已老白首中裙涤必亲
汉有孝廉举谁知发自舒可怜三策罢却去相江都
悲哉执手泣论着谨毋忘岂识迁它日能紬石室藏
卖卜有深意何心避市喧若逢人子问依孝与之言
不早知此体元来托大人低头拜县吏谁拟霍将军
不疑固严吏如不顺亲何图得母喜笑平反敢不多
怪来御史府坐榻不如初曾是父坐处而爲子敢居
岂如吾父子归老故乡身一听知足诲欣然从大人
礼经称孝子不服暗登危所以九折阪囘车不敢驰
安用孝与弟今人悖得官一闻阳在位自是合弹冠
三百五篇内凡言忠孝人未尝不流涕反复爲王陈
淮阳谁可傅无以易元成即汝阳狂意爲王言事兄
一自王之国于今二十年了无纤芥过都是孝慈然
所当约于己岂忍俭其先道立南阳表人呼原氏阡
邑令直微尔争如相国荣可怜留母养不忍听兄迎
祀竈令人富相传阴子方安知由至孝非在荐黄羊
不可得而久其惟父母乎谆谆爱日语杨氏岂欺予
史以太伯比斯评恐未真我知东海意不忍母他人
功臣三十二剑佩蔼云台第一人知否曾闻孝母来
玺书来万里鼎足许三分解道爲忠易谁知以孝闻
恶言出于口必至反其声小子闻人过当如闻父名
能损数百万不听债家偿要自父一语铭心不敢忘
封侯谁不愿顾我独何心爲忆父所爱偏于少子深
下车父母国自重岂其轻谓我诈爲善何忧被此名
中人持被覆尚得帝恩深子职竟何是终求慰母心
甘同妻菜茹极奉母珍羞一任时人笑脂膏不自谋
向来父学显别自以家名不是能传业如何着孝声
几曾慕巢许非是薄伊周何忍的的去先人有墓丘
长沙有孝子姓字死犹香料得郡举首他无人敢当
挽车极劳苦逃贼最间关太息江巨孝能爲人所难
贼疑拾葚异母怪弃薪还雷震辄圜冢火飞因伏棺
日常供鲤鲙旦辄汲江流儿溺言游学妻还感遗羞
爲养宁埋子那知地有金如何有天赐且复怕官侵
前烈知纯淑孤踪愧眇蒙果能笔叙传不枉赋幽通
弟类那容绝吾雏听自生刘平端爲母伯道特沽名
岂伊东合裏无似督邮贤直把孝行荐今人少孟坚
亲丧徒步负万里历岷峨何事今人说惟知襦袴歌
让国异母弟如彪正自奇今人有同産煮豆且燃萁
去官因脱囚爲感戴天雠史氏乃失实却云逃报仇
乞以臣骸骨下从樊濯原生虽阙亲养没拟报私恩
可能来太学即得誉诸儒岂以习诗苦应云与母俱
冬月常温席炎天每扇牀如何汉天下只有一黄香
父今爲令系号泣不停声彼令亦人耳而宁不我矜
羡入帝王门扬名与立身何如养亲膳每日得兼珍
所惧子不孝何愁父失慈涕流分出日天定感还时
幼也知孝让居然合礼仪休疑汝尚小须信我饶爲
蔬食可堪贫勤哉孝养亲蓬莱知不远应是着斯人
要使生者毒休讥枯骨雠看他郭太论比似伍员优
不愿诸侯友那容天子臣贞乎宁绝俗隠也不违亲
自非易寒暑未始解衣襟不谓母疾久三年惟一心
尚自畏四知于亲岂忍欺种蓝有助者拔去不妨奇
鼎镬皆知避何心愿代烹恐伤父母意不独弟兄情
如何百城内一一画元方劝孝贤刺史观风职所当
鸡乃爲母设蔬惟与客同贤哉茅季伟误矣郭林宗
宁将身塞祸不忍母流离我自不爲恶黄泉今有辞
礼经条七出叱狗不言焉一旦鲍妻去那知在母前
蒲亭一长耳何许得歌声化我鸱枭类而令哺所生
贼来那可迩而敢以身迎身岂不知爱心乎恐母惊
播殖爲亲养家贫至假田焉知后学者尽唤作儒先
养亲还乐道不仕至终身海内称高士非专乡里人
南州徐高士姓字满东都有子笃孝行终丧竟隠居
未能追绮季且复守东冈爲有先庐在它山忍遁藏
去年今社日抚事倍酸辛罢社爲儿泣乡邻定可人
不胜方寸乱岂暇二心持忍矣王陵将贤哉徐庶辞
万象死灰色千林号怒声何人苦哀泣冻竹强抽萌
地远隔亲面惟凭一纸书句终辄应诺直是听于无
陆郎作宾客怀橘欲何爲遗母当然事袁公乃尔奇
事亲苦日短爲子愿爲兄恳恳报刘语令人涕泗横
要以礼法论休言哀毁同但观生和峤定胜死王戎
悲哉生我句柰此念亲何墓侧有枯树诗中无蓼莪
古称有曾闵今复见荀何爲孝一而已能行无甚高
风柰应难守冬鱼未易求剖冰不辞冻抱树可胜愁
视膳子之职何须自执炊闲将心比竝合是手成持
尚自不与米何堪大遗金丁仪爲有子文略是诬亲
手直微伤尔如何忽改容不能全所受此痛政无穷
戴琴妙一世二子得其声不忍遗音奏各将新弄行
莫致儿荣养翻令父苦耕可怜废书泣不忍叱牛声
陶公宴参佐限极每欢余忆与亡亲约凄然不敢逾
不辞身作质只爲母须羊此日江州牧当年买德郎
既知爲异物号泣绝还生未有蛴螬炙翻令母目明
酷矣杖流血奇哉鱼跃冰能令母心悟不异己亲生
至老能无倦真爲善事亲叔褒非佞者何事拜邻人
色养倾余子高名重一时足爲丞相喜岂计外人知
能感猛鸷类都无搏噬心同游至鹿虎共宿有鸠鹰
父虽得死所儿岂望生存忠孝古难竝于今萃一门
尽弃平生物惟赍一孝经死犹不忘孝临没苦丁宁
忍向父母墓前头裸袒耕农时每束带犹自泣原平
要以孝行取宁将学业论锡无慙玉友铨可谓金昆
痛殊未易忍绝不一呻吟岂复知身疾惟愁戚母心
干禄本爲养资身岂所安珍肴与白粲虽美若爲餐
胆医顔母疾藤疗解亲风忽不见童子俄然失老公
一事真堪笑今人妾直灵都缘无至性徒欲乱多声
一家感儿孝不欲使亲惊尽作屏气语咸爲纳屦行
直以父名戏其爲君命同胐能礼自处似是胜超宗
礼岂爲我设如伤风教何不堪睎阮籍直欲刃韦高
忆父去时语尔来七十秋终焉不忍冠洒泪望秦州
异哉宗子孝亲疾远关心每验痛大小因知疾浅深
扇席更温枕古人谁与同一心奉二母自是胜黄童
谁言夢想裏所见总空花灵哲枕间药宋琼秋季瓜
先生天下士偶迫诏书行勿谓无奇对惟言在孝经
孝经虽始教何但习于初欲得如儿愿常常诵此书
菜心且不食亲念一何深爲尔有生意存吾不忍心
交州一村裏有妪负薪行万里庾道愍心知爲所生
未尝无果菜何至取吴中祭我必土産遗言敢不共
枕边何所有一卷仲尼居无处觅卢扁应当宝此书
卖薪图养母何许得貂蝉知在采薪处庸非吉兆然
惊心已云异尝粪不妨难庾令何爲者凭君着眼看
惜矣戴良诞贤哉庾域诚真能感鹤唳何至学馿鸣
晳常嗜羊枣遥亦重槟榔参至不忍食昉宁能独尝
忧居五十载陆子最堪悲恽独非人子而云有既时
谨毋昧方寸是处有神明夜半爲亲祷空中弹指声
自今所赐馔特敕许将还爲尔心饷母君前无所餐
觅参不可得忽感鹿前行行到鹿灭处元来此地生
家人劝我睡共说不眠难官既未得差眠时自不安
儒释本同途遗经非尔殊未应普门品胜似仲尼居
父身如可代子死乃其情尹待我何薄而将此买名
苗枯亲未葬号泣日于田谁谓竟不雨而能独有年
父疾亦云笃如何豁尔平孝经惟泣诵昼夜不停声
行莫大于孝其如违养何只消一句子安用读书多
渭阳曾读未对酒偶言诗舅作如此语儿那能不悲
礼称亲未葬丧服不除焉食麦断盐味悲哉四十年
必如寇祖训始不死其亲孟德空遗令丕乎真罪人
风雹忽止处禾麦独依然料得天公意知爲孝子田
亲见房太守殷勤奉旨甘那能不心愧岂止是顔慙
未必食有毒人言疑似间不辞噉母吐图得母心宽
百行孝爲首诸人傥未知下帷空自苦蹑屩竟何裨
是谁迫我母持炙致诸宾惊起自接取云宾此老亲
读书无见处与不读书同勿谓儿年小能知孝与忠
谁知学进处不在好爲师好把铭心底分明说与伊
侯封何尔泣儿幼乃无勳恐莫终亲养应将报主恩
杀生非孝也人未必云然绝口杀害语君看自小年
先人旧所理汾曲有田庐何意求闻达弹琴自着书
人皆因禄富我独以官贫佩父清白训爲唐第一人
蒲萄归遗母所嗜固应思卿乃有母遗谁知此语悲
不惜以身谏惟愁失母慈景融常自楚嗣立每求笞
狄请使绝域柳甘易播州爲怜刘母在深恐郑亲忧
若爲从官好不异在家贫忍以恶消息而令戚我亲
生我者爲母无缘贵贱分不思駡婢语何可使亲闻
父居郎省日莳柳向庭中对柳如对父那能不敛容
夜直借藁寝入朝徒跣行虽知迫明诏可惜欠陈情
卿家着忠孝朕子頼师模蓬在麻中直多应不待扶
长抱罔极痛嗟余少不天汝今幸有母不省汝胡然
连理庭中木丛生坐侧芝未尝闻孝感一一有兹奇
只是见忠节何曾省孝诚唐宗休叹息犹未识真卿
向来曹孟德曾拟表征西那得忠孝字金书作墓题
直以母事妾只云父所安可怜遭楚毒加意更承顔
忆昨升堂拜何曾有杂宾事亡忍废礼不复问疎亲
俱以文章显无慙孝谨称弟兄同一集华萼着嘉名
直以孝爲谥真无愧此心可怜张说叹知得子余深
不诛人厌己而恕子祈亲贤矣李观察今无复此人
学者学爲孝诸生久讲明谒归二十辈毋乃爲阳城
意其失兵久怏怏必吾从夺笏直前击那知是孝童
箇是一孤儿曾闻事母时身能几许大却佩国安危
进士能毋举偏亲可忍离紫芝亦良苦负母入京师
傥非亲所乐至枉道而行虽以三牲养难辞不孝名
三年天下共胡尔独终身无处着深痛何心求过人
我念卿毋怪难拼膝上儿好将南内意说与肃宗知
谨勿第门坏那容堂庑增父犹足乎此我顾莫之承
几曾闻饮鸩有不陨其身那得独全活天应知代亲
既尔家能孝还于国尽忠谁宜举斯爵知是莫如公
未有子之孝而公不用情大书甄济传更作董生行
乃翁定奇士先友尽斯人福畤智已故仪曹意转新
史书良爲稹褒诏却因袁足使济不朽何堪逢自言
躬稼复樵渔养亲还读书不闻官赐帛惟见吏催租
刲股如爲孝还应载圣经莫明柳子意因甚取残形
五载莫归省双亲孰问安固云亲有命不谓我何顔
愿以身代母书焚上彻天若非神许我未必字依然
亲命悬医手敢将亲命轻爲舆不辞往重母故身迎
何忽省母病每因身疾知可怜张里正尚得令君疑
至今说花县当日奉潘舆未必若赵母囘班候起居
儿貌酷类父母知儿不知可堪引镜照正复益儿悲
先人敝庐在触目百悲辛忍作优笑地图娱权贵人
既不忍饮乳还能知奉亲何曾自人教端是出天真
名父难爲子纤瑕即辱身直须留面目他日见先人
常恐愧屋漏追怀在室诗可怜忍死诵不负乃今知
七闽独莆郡双阙鬰相望岂识林孝子曾来尉福唐
入般涅槃际拳拳报母知从棺更涌出爲母说分离
子之于父母毋以有其身老子玄虚祖谆谆此语人
七星明历历万古仰煌煌谁识斗宫内中居孝悌王
能将身入地拔取母生天岁岁盂兰会今犹说目连
乡以孝廉举仙爲孝道宗谓予言不信君请问兰公
何事不驱蚊癯然牀下身伤肤非所惧所惧去伤亲
新州在何处有箇养亲人一旦成佛去那知昔卖薪
舍俗还将母禅关晦迹深共呼担板汉谁识织蒲心
世传苏氏子白日去登仙念母留空柜敲时即得钱
锅裏爷娘语寒山太猛生不妨时着眼直是得人惊
君父今安在谆谆免矣乎可怜齐女子不问辟司徒
可怜姬告母父孰与夫亲能置此一问未爲愚妇人
归宁不可得何以写吾忧不似肥泉水悠悠淇上流
妾身期不嫁至老养双亲何意赵威后殷勤问使人
妾面羞君面君心异妾心那能不念母却遗别人金
傥得代父死诚非爱妾身不图君聘妾向道有严亲
底事能令妾爲君死不辞不思君遣客报妾父雠时
仁矣文皇诏悲哉少女书至今民受赐非但活淳于
妾昔与夫别夫曾共妾言忍能幸夫死不复顾姑存
如何杀一妇能致旱三年妇孝无知者知之惟老天
上虞一巫女名乃至今垂端的由纯孝非专在好辞
能返母万里还荣父九原可怜帝有母亦自待人言
不忧身即死惟恐死无知傥得从父母宁非我所期
难把父书读只因手泽存遗言汝可受忍使世无闻
异哉一女子独抱母啼号非但脱虎口还能落兽毛
贞孝谥已美何堪复女宗一朝下明诏千载被流风
谨勿悲生女均之有至情萦能赎父罪兰亦替爷征
抵死侍姑侧宁知有妾身若怀白刃顾尚得谓之人
奔丧脱贼手庐墓至终身此大丈夫事谁云一妇人
姑今病且死颇愧妇恩深但愿妇有子皆如妇用心
大连少连者夫子笔之书谁谓东夷子而于丧善居
汉语杂胡语堪嗤莽太愚安知若鞮字已是孝单于
牧马一胡儿如何却受遗多因汉宫裏泣拜画阏氏
循循只自守何独此羌然直以父在汉忍将身犯边
如何降塞下不复恋羌中既是能将母还应知向风
夷方虽尔异天性本然同自昔闻曾子如今在海东
不食至七日能将礼自居既然严像设亦复奠朝晡
父雠已屠脍射草复何爲岂不念无益其如罔极悲
瞥尔惊吾父同然拜令公遥知恩义重恰似与真同
三年不归寝至性切于亲不信沙陀种还生如此人
灵乌噪何许反哺向中林人可不如鸟而无忧母心
好是鹤鸣阴居然子和声休云气所感自是物之情
共母一屋下宁知屋欲然不须讥寡智相哺政堪怜
虎狼不仁也何乃谓之仁仁之于父子父子亦相亲
不忍身逃箭知爲母塞疮人心有如此兽面本何常
食肉隠两颊饲母向颓垣终感主养母能将死报恩
已分机上肉谁藏腹下刀安知羊不死乃复自羊羔
曾闻豺祭兽还见獭陈鱼人苟不知祭能如豺獭乎
似有人传讣来从榛莽中叩头至流血垂泣有哀容
子母不相离何心办捣蚨忍能利铜臭不枉唤钱愚
释迦不出世四十九年说祖师不西来少林有妙诀
我有一句子不封亦不树不在舌头边亦非思忆处
直下犹难会寻言转更赊若言佛与祖特地隔天涯
吾本来兹土传法救迷情一花开五叶结果自然成
人从天台来却得西川信报道万年松生在石桥顶
有处不是有无处不是无有无不到处馨香满道涂
出水未出水心疑生暗鬼巩县造茶瓶一只三箇嘴
七佛引其前维摩接其后一盲引衆盲至今不唧𠺕
有处不是有无处不是无有无不到处馨香满道途
提起活鱍鱍马郎亦被惑度生虽愿重那知成败缺
拈将破笊篱风前卖与谁搀行夺市处非独老爷知
生缘于西蜀非独游日本十方国土中当头俱坐断
草色侵书绿依山多得阴月高猿挂树惊起夜栖禽
未到桃源来长忆出家景及到桃源了还是鉴中影
寓此曾三夏重来隔五年溪山亦良是怀想转凄然
去腊应差暖今春定有寒涧梅花半树侵晓又凋残
不到岁时久重来人事疎扫云僧亦去谁伴主翁居
万籁夜俱寂蒲团清可禅林疎窗过月岩远竹通泉
城裏秋犹热山中寒已浓紫檀时小炷危坐听晨钟
章台杜牧之长安孟东野忆君飞笔时何处木兰下
采薇黄鹄岭投迹去无踪我亦从今逝浮云四百峰
青灯人语寂池塘响蛙蛤孤坐如老禅门开风自阖
寺门松未老早有鹤来栖一夜枕衾冷半天风雨啼
投宿西山雨抗论由群居冥冥白雾深谁卧隆中庐
山深万木寂一片古心枯昨夜梅花月相期道不孤
花禁冷叶红草敌虚岚翠清浄卢舍那全身荆棘裏
一块松根石顽然自古来更无人觑着岁岁长莓苔
花禁冷叶红草滴虚岚翠清浄卢舍那全身荆棘裏
九月授衣天芝峰无可授破衲拥寒云对客慵开口
万里无寸草出门便是草支筇寂寞中望断无人到
万法是心光诸缘惟性晓本无迷悟人只要今日了
腊月三十日腊月二十九等是岁华终无事穷相守
十万同聚会箇箇学无爲此是选佛场心空及第归
一块郴州铁浑仑擘不开轮槌轻击着雪刃暗飞来
势罢奴欺主年衰鬼弄人南泉招致得冷泪湿衣巾
吃粥吃饭过听风听雨眠风光俱买尽不费一文钱
九十芳春日游蜂竞采花花归蜜房尽残叶落谁家
拗折瘦藤枝靠倒险崖句佛祖谩寻踪无你凑泊处
击碎轩辕镜焚烧黄石书瘦筇春力健带月访樵渔
万牛挽不回轮槌击不破者样顽石头世间无两箇
通身百杂碎谁解成褫得鷄足紧收藏当来问弥勒
危坐禅枝冷机含毒果深直饶扪摸着未必死偷心
月下骑寒犊三生事细论已遭人点检休弄鬼精魂
客路如天远吟身太瘦生无家归未得策蹇傍春行
酒渴思鲸饮金鸾早退朝醉身扶不起压折老馿腰
深藏岩谷里初不要人知苦是香难掩春风得意吹
喜晴弹玉指林下见幽人楚楚湘灵样肌肤不染尘
珮玉半零乱繄谁吊楚英醉香魂未返愁听打蓬声
一再荒林雪全身掩薜萝直饶埋没得争柰鼻头何
未透赵州关看牛事转繁死蛇弄不活只好踏船翻
人无害虎心虎无伤人意彼此不关防何妨打觉睡
不假闻思修巨辟圆通路更拟问如何数珠木槌子
见莲知菂实寻藕□丝长六月天边路何时结得霜
真人读何书一叶凌浩溔不见此舟轻但觉天地小
安期聳身坐挥斥游太极若遇谪仙人鲸背分半席
暂入新丰市犹闻旧酒香抱琴沽一醉尽日卧垂杨
清晓叩玄关忧时鬓已斑何如闲道士隔竹看君山
西都不知寿安用独长年纵有丹炉在难吹汉火燃
微踪一腐草霜重不禁秋想悟浮生短常爲秉烛游
酿成百花脾聊尔了口腹人知口中甘谁料腹中毒
皓首抱遗经堪怜误一生空共蠹虫饱自作忍饥声
入夜始维舟黄芦古渡头眠鸥知让客飞过蓼花洲
草枯根不死春到又敷荣独有愁根在非春亦自生
花间报晓晴巧弄百般声未可嫌饶舌犹胜雁不鸣
人心有炎凉我心无欢悲箧中重自珍会有薰风时
白云满空山山空人未归拄杖莫敲门恐惊白云飞
世上癡儿女争趋乞巧筵妇鸠甘抱拙不谄鹊桥仙
穉绿借老红政尔有余妍万虑不作时清朗见尧天
影浸苍凉月香随澹荡风露华初泛泛秋思莫匆匆
事过清眠足心宽缓步宜古人无限事烟蹙几修眉
去鸟仍回白残阳更借红伤今兵乱后人醉不如枫
白兔秋毫绽青虫树色并兴亡谁与吊聊复快新晴
扫石坐花阴花阴复满襟此时真昼锦富贵亦何心
露叶堕清响隔烟闻暝舂夕岚那可拨月照山重重
得势茅欺蕙安居爵笑鸿吾年已如此役役又西东
菜花随麦长田水入池平此景寻常有何人自在行
明月青松枝幽人岩下步劝君早归来草头已多露
飞雾不成雨幽人懒出溪落红双雉过新绿一鹃啼
山深无横吏客至气和平野寺鸣钟罢安眠到五更
子任调和逸吾当噬嗑劳生年虽后子未老得先焦
刚柔君不吐冷热我须当铁石还销毁吾今已久长
一雪林屋浄二雪臯隰新三雪爲瑞应伊耆氏作春
蒙蒙接白云皎皎混清月长歌古人句山明望松雪
半空纷下鹤千尺矫游龙再歌古人句晴雪落长松
古人不可见物色故依然二麦何人种忍冻及丰年
独鸟怨遥夜冷萤明远陂且弄碧萝月莫问出山期
无色庭前石无声石上琴此时寂寞意千载有知音
凯风引柔蔓时雨滋绿苔寂寞无一事空壑生悲哀
晨霞冠山椒夕虹饮涧曲熊蹯未入唇羊胛早已熟
桑柘隠寒墟牛羊杂乱石林果摇青黄已纵飞鸟吃
钟声澄万室月影散千林岑寂岩栖客应观不转心
鸟鸣青溪中人行彩虹外洗药归去来声迹两幽晦
微泉静后闻去鸟空中灭耳目吾不营烟景相与悦
幽鸟时一啼前峯晚来翠人语惨澹中复向烟雨外
迢递川观明氤氛夏条绿于焉冲抱盈缅然散烦溽
绿树塞柴门青山压茅宇遥遥望来峯日夕多风雨
蛙声合川隰荷叶等阶除悠然故园思今雨后何如
远水去微茫近峯互明晦偶与农夫言飞雨霭而至
旭日原隰丽积雨条枚新万物此萧散宇宙一欠伸
雉子行傍丛鹿麑下饮涧近人固数惊无心复远患
种松爲老伴栽菊充岁粮新国苦长役遗民怀故乡
珍禽好毛羽高飞不啄粟路旁挟弹儿何自规其肉
兹峯虎蛇善月下人去来濯足瀑水源山扉终夜开
夕阳挂东峯光色笼远树西峯急雨来童子渡溪去
雨云冒山头晴云出坞口东峯有龙湫雨我私百亩
院静泉声合夜深虫语多近窗移素榻欹枕见星河
软煖炉星火新香甑雪糕老人消一睡守岁爲徒劳
惨澹芜城暮萧疎野树寒登山不惮远反恐下山难
高树俯沧江老屋隠乱石水深羣鱼集一网千尺碧
渔翁不食鱼爱换酒子吃临川羡鱼人似喜网有得
大山插洪澜定是关仝笔缣素不能永壁石写雄逸
青峯插天隅淡月如可吸江流疑有声孤舟舞蓑笠
大山如大国小山如小邦低树无附丽洪涛恣舂撞
大浪所簸摇青山爲俯仰云何峯外雪亦与相下上
万事一鸱酒平生几蟹螯悲秋仍送远怀古更登高
桐乳深藏鸟苔花暗语虫谁能借修竹爲我宿清风
春色三分二人生七十稀蝶魂归蚁冢花瓣泊鱼衣
旧雨黄鱼簄新霜紫蟹䈻吾生了朝夕何事忆江湖
鸟独沉啼意萤低照去踪艰危吾辈老寂寞此心同
蜂影过窗急雏声出树繁经时不吐句此日独窥园
雨来元有路风过本无痕小立清溪曲欹眠白石根
雪裏红梅树尊前白发翁莫求顔色似风致许渠同
湘水平淼淼鱼意活泼泼绿杨盖江头春晚阴正阔
晴垄麦过花暖泥秧出水宽得一寸心人行更千里
解貂换美酒半与美人醉留半伴山翁夜深谈世事
人言头上白皆自愁中得拍手笑沙鸥满身都是愁
万德不自有十身何处藏薰风生殿阁化日正舒长
千顷山中月三黄顶上云相看无一语今日喜逢君
人生嚣尘中几若驹过隙安得坐此山枕流复漱石
伯夷耻周粟仲连岂帝秦清风千载上林下一闲身
红顔虽命薄犹是汉宫人一上玉关道天涯沦落身
着柳成新绿吹花作故红衰顔与华发不敢怨春风
只道潮声落潮来复有声何当机事息暂遣海门平
试问屋藏书何如斛贮珠奄奄投阁老凛凛坠楼姝
松下无喝道言树聊蠲忧谁知赤藤杖独倚万古愁
金茎余孤标青女满杀气随地堪百畦流芳亦千岁
千古和戎恨冢青今尚闻汉朝三尺草埋没几昭君
寒更洞书幌几上明素弦满意宇宙曙霏霏正漫天
画前逃弧马井法开赋役圣人本仁民何意重利跖
书初说包贡礼有献民虏末流尚忍闻作俑叫千古
汝以爲多学吾犹及阙文忧端已秦誓糟粕尚三坟
承平米家船遗我独凄然此岂有愁地不能无暝天
西军严驾后北府捷书前胜负岂人与两公天已全
等闲移作塞郑重喝成卢莫看文怀瘦胸吞几寄奴
吴以让长国让亡吴亦随属镂天讨贼鱼剑祸阶谁
盛气劘骚垒长歌历杜藩二南四字始万古一解难
花短秋意长神清顔色少笔端有西风国香来未了
漏尽夜沉沉山房风露深无云生岭上有月落波心
去去实不去是法住法位来来实不来世间相常住
京师出大黄价直极相当未曾识道地枉自费商量
放开也在我捏聚也在我睦州担板汉开口成话堕
语言上着到身心上着到要透纳僧关料掉复料掉
淡墨磨虚空秃笔蘸沧海点污天台山是他这一对
橘大天地窄眼高秦汉小一片隠沦心商山青未了
清浅溪桥水高低篱外枝这些风骨异瘦尽古今诗
印透山河影照开天地心人世有昏晓我胸无古今
少室无门户如何便得通夜寒宁耐立听我话西东
莲花生淤泥标格天然别出水未出时餧鱼并餧鼈
天得一以清地得一以宁金刚神合掌归依佛法僧
闻声不见形撼树却惺惺体用何须论归家落日明
受惠当思报将他一餠回出家缘法到当下得心灰
心灯不可付祖印亦难传野鸭飞过去搊得鼻头穿
一刀成两段释得二僧争草鞋头戴出猫儿无再生
托鉢回身去钟鼓未鸣时不会末后句只有奯心知
密启深深意禅和不用疑恰得三年活言中果有期
秘魔提杈起验你本来人得在杈下死不负此生身
大地一只眼谁敢屙其中锹子寄将去那知到雪峰
不曾出门去庄上吃油糍庄主归相谢侍者不得知
你若学他看牛皮真箇穿长年横案上字义自然圆
只一箇休去伎俩自然消诸圣在甚处脚下路条条
北斗裏藏身虚空中出没道得一句来日头东畔出
屋老四壁疎雪珠床上跳犹有闲情怀对白云发笑
尺璧千丈石寸金万里沙拣辨俱不得达磨返流沙
栽菜根向上种豆要收谷不必生疑讶今年六十六
午夜髑髅吟山空片月明西方无浄土只有弥陀经
圣主精禋格明廷对月深元良赞宸极盛德享天心
夕宿犹疎雨昕朝覩大明重光符景贶熈事庆升平
鸣銮回紫禁步玉捧宸旒肆眚遵虞典欢传十二州
幽居抱孤明怀古思旧京渴望宝连山老桂不胜清
月照窗炯炯虫鸣室幽幽策杖柴门晓菰蒲半沼秋
火中寒暑退造物其犹醵老身不茧蚕清夜独警鹤
老蟾明孤心凉飈苏病骨保此中夜存微阳有毫发
庭草无言绿林花取意红因之酌茅柴招唤西邻翁
老色上尺宅灵气亏三田怀我长房翁授汝鸡犬仙
早知无廊庙胡不素丘园挥手谢世氛保此中夜存
我生嘉定间宝运稽炎隆当时贡珍祥今日泣麟穷
风雨倾燕巢波涛涨鲸海茅檐得此生其谁爲尔宰
大冬严寒至病骨裹粗纩羸然祝鸡翁不识山中相
琅琅金薤篇慰此暮年癯诵我征咎赋夸君摘句图
丧乱属何辜訏訏者谁子生来乏远猷死去忧良史
道义挹亲仁诗书仰邻富翠蓬羞排门骊珠惊满袖
山哀兮浦思月诸兮日居伊谁百岁期迟汝十年书
祝公千龄寿小我五月生如何山林槁得并江汉英
悠悠天地间草木献奇怪投老一蒲团山中大自在
积霭收残雨千峯在小楼忽然空远思野服上渔舟
使君得佳句简存如猗那着之岩石中千古不可磨
荡寇将军后唐朝李却家绿华双荐者况复古今夸
暮色溪山远烟林一两家孤舟何不住雁欲下平沙
烟动芦根出天高雁点微溪林茅屋晚遥认钓船归
赤鉴有遗利旷古无人兴今师欲断海海若当效灵
客行情最苦草草共清尊万水千山路今朝好出门
江外芦芽老城中柳絮飞春风犹几日谁与濯征衣
春老鱼苗动江肥雪水来大孤山下路何日泛舟回
想归归未得悔醉醉还频不料湓江上题诗送晚春
十载干戈后辛勤莳牡丹岂知身是客借与别人看
老身何可病客舍只宜晴晓鼎催煎药窗间又雨声
客裏花都尽初闻晓树鶑鶑声虽已老毕竟是鶑声
索文僧送纸赌酒客争棋定要全无事何由更有诗
老岂堪从仕穷应不爲诗死生元有命病亦莫求医
我欲培修竹新添笋几根徘徊看不已爱惜似儿孙
半落酴醿雪微舒芍药丹薰风交割近特地更春寒
静院幽花馥空庭皓月明春寒夜更好未有一虫鸣
索果娇儿怒胹羹老仆顽欲嗔仍复笑掩卷看南山
袍絮无堪换柴钱久未还有人来问字赊酒醉花间
淡虀淘大麦甘酪荐含桃风调谁优劣田家似颇高
欲跨羸骖去江村访酒家杖头无阿堵肯听锦囊赊
不识第一画羲皇运腕初凭空说仪象枉着汗牛书
舜禹昔禅位曾将易问蓍即知重八卦已自伏羲时
高下干坤位东西日月门正身当午立一点认心源
太极元无物群生性命根一奇仍一偶万象满干坤
四象写老少两仪书偶奇四从两上判惟一邵翁知
八卦各爲八枝从干上横厥初有何物万物一根生
钟律及星历军师兼井田方圆两图在万古立鳌天
从来二生四谁谓二生三迷路求玄牝精微未许探
首言天地易次语赞羲皇系传谁精玩先看第一章
子半至午半南方旋北方往来分逆顺治乱判阴阳
有画无言语斯文岂易知人心对天一更向画前窥
天地有定位地天阳泰三更于通气处细认泽山咸
干坤坎离位元会运世篇三百六十岁才似一周年
瀛登唐治日奎聚宋兴年子午复南北一声啼杜鹃
圆象天仪转方侔地里分独超形器外寂感一灵君
河图天地数五与十居中所拱中一点心爲八位宗
六爻六画后六位六虚中此处曾着眼玄哉无极翁
万世复万世人心无改时此理本非古伏羲先得之
先觉欲觉后三峰列四图求精由藴入言说本来无
心法先天易盍于离位求傥非明出地长夜使人愁
天地囿于气圣贤修此心范围非有许生聚尚斯今
水旱尧汤有先天数可推圣君得贤相翻是太平时
神农尝毒药轩后设难经认取卦中意仁心救未形
水平民不溺谷播世无饥气数如寒暑能无理转移
谁识归奇意专爲御患谋将寒储纩絮未暮贮膏油
两重三画卦半束百茎蓍避就殊凶吉元无巧与奇
画处本天地占时通鬼神自然大道理丝髪不由人
嗜欲损爲益荣华降是升圆图观起处生意伏阴凝
独妙先天学恭惟击壤翁返观心是易万化出胸中
万古未来事先天逆已知卦中无不有却要后天推
位须分对待气即验流行羲体兼文用俱由造化生
世治常无乱民安永不危尚须西伯演羲画可无之
易名缘变易周义取周流出震始终艮当于此处求
震位东方木胡爲以帝言一芽观出处主宰见天根
万物皆相见文明午日中圣人南面立品汇各亨通
兑泽何言说秋成看水田黄云万万顷滋润作丰年
天一实生水冬藏坎次干精神要休养醖酿出春天
万物天爲大中间地次之成功付诸子父母似无爲
雷风火泽水独艮不言山朔易指方位万形消息间
君知已似嗣音义古来同万物生相续南薰鼓巽风
役物至未极分明土王时嗣火孕金气秋成方在兹
阳生在十月亥谓之天门战乎干者物干实战于坤
八列方隅位四周分至时画疆兴庶务地矩囿天规
宗庙蒸尝礼朝廷觐见仪无穷天下事不过似农时
细玩文王卦如何法地方田从一井起乡遂及要荒
观身不见背动体悉由心向阳负阴处离坎细推寻
次谦终以巽九卦至三陈圣人有忧患何况是凡人
元亨犹利正始可用纯干未了一贞字何由保性天
亨到离时见贞从坎处来归根培养熟方解鼓风雷
背于身不见亦不见庭人物我俱无与方知止处真
干坤始开辟六坎首经纶士不知忧患焉能免世氛
始屯终未济世故信多艰维坎刚中吉周旋险难间
彖辞六十四三十四言贞干事匪正固难求心外亨
亨嘉谁不愿贞固士之常干体充刚健坤爻认直方
祖考精神散子孙能聚之淫祠祭非鬼萃涣义何居
卦之凶者五否剥未济三如姤与归妹深防女败男
易经之下卷何以始恒咸贞女家人利如诗有二南
二五时难遇沉沦下位多干潜与坤履退谨养天和
学者欲学易当观羑里时如何是敬字恐惧畏忧危
卦下观一彖卦中求六爻今人仅知此着眼未爲高
太极元无极先天异后天今人不识此读易岂其然
谓今三画卦不自偶奇生便指三爲八徒劳口舌争
干坤用九六义例析爲三朱子申欧说开编请细探
阳爻极六位进退贵因时德则何忧亢神而不可知
六阴升已极坤下战乎干建亥阳生处居然复卦前
用九不爲首阳画位屯初百八十五变刚爻可舍诸
十年女乃字守节以胜情凡诸卦用六观兹利永贞
屯初康险难蒙上觉昏童开辟干坤后君师大有功
德盛时逢险干刚坎在前谚云姑少待乐饮岂徒然
讼吉观西伯师中验太公得人师不战反己讼无终
小畜过无坎胡爲以雨云互观藏兑泽止水亦兴云
履若蹈虎尾五刚亨厥躬干三独柔变是以咥人凶
盛夏靡草死岁寒松柏贞泰须防陂复否有大人亨
大有同人盛离柔寓戒辞无威斯近弱不广即爲私
谦卑六位得豫乐四爻非庄敬与安肆冥冥祸福几
泰变即爲蛊否变仅爲随元佑绍圣事至今心骨悲
俯下知临吉其如仰观何相孚不待荐一盥已爲多
离明用狱四噬嗑贲旅丰中孚夹离卦两画玩虚中
剥三与复四皆处五阴中自拔弃其类吾推道是从
仁道成已极体元干长人独休不远复当且学回仁
午月至子复书云七日来六日七分说观天何隘哉
无妄均所与大畜患不多性岂无知者心如未尽何
艮上戒舌驷震初羞指鼋细观颐内外口是祸之门
大过本末弱厄运逢瞒奴文举有死耳渊明其归乎
习坎德天险重离文日新明内始照外亨心方发身
咸取男下女恒言妇事夫始感终当□君臣其谨诸
姤阴进不已吾遁其奚言阳壮过于泰□虞羝触藩
夜暗勿遽戚昼光无疾行自昭惟进德用晦岂伤明
一女卦反对不同而后同始知天下事苟合最爲凶
在险惟反己出险即及人让夷急病者蹇解二忠臣
损其不善者惟善则益之自然获天佑可受十朋龟
五王复唐祚不杀武三思苋陆察爻义惜哉张柬之
六籍火未熄龙兴芒砀云呼韩朝渭上已纳王政君
原筮而后比无疑方可升不食匪井患有言奚困亨
震动对艮止革故继鼎新饮啐随时义天机信屈伸
屡厄未济旅难逢既济丰巽谦能自降蹇困讵爲穷
易乃一量秤铢铢分重轻百千亿万事义理是权衡
全卦定凶吉逐爻殊否臧顷刻有变易纵横无典常
凶人凶其吉吉人吉其凶曳轮能自信揲策勿求通
莫想银丝脍冰盘一醉吞好爲玉带佩朝谒九重门
妙得濠梁趣任公犗肯吞□泉如有待头角上天门
湖上山如画何人解见山此心无一事尽日卷帘间
湖上山如故湖边客总非容堂今不见凉夜草萤飞
慧远无此冠修静无此巾此巾要亦有无此漉酒人
磊落终休矣艰难晚见之罔知当世事殊悔少年时
一昨悬车后蹉跎又五年常书乞米踮犹费买花钱
多病全然懒微凉尚未寒偶然无一事蛛网雨中看
诗老吾衰矣秋风又飒然黄花香五度八十太公年
黄陈今不作天地少诗人不是诗人少诗人未必真
诗与风骚迫文兼史汉长半山非不尔僻学汴梁亡
五房十昆仲独许一身存今日重阳日登楼欲断魂
不寐常欹枕无言独倚楼江淹犹匪恨庾信始爲愁
落木包生意来鸿定去期如何萧瑟气有许楚臣悲
春秋逾致仕南北粗知名有客来相问如何不治生
爲客弹长铗□□□短衣奈何年不肯五过古来希
自古有治乱谁家无是非晓牀听邻语琐琐诉寒饥
偶得西斋字向西开此斋人间诗眼少天下夕阳佳
久病欣初愈长忙爱暂闲出城因送客沿路得看山
屈使守乡国护保□□□□□□比屋燕雀语□□
君留剑水浔我卧弁峰下十书九不到思君无日夜
一朝忽在眼喜极生悲酸老泪如撒菽泪尽气亦阑
事故不可料柯烂棋局更两家骨肉内往往隔死生
英英君令弟介烈夙所秉就死得处所我意复何恨
吾女去二穉何处吞声哭忠孝果何辜神理谅未烛
君能爲置后此意不可忘峣峣峙头骨正好玉其相
自言勤教督灯火与之对渊明定不孤门户期汝大
我爲饥寒困坐遣恩义疏君固不忘我我愧当何如
连宵接软语共说夢中夢聚行时未多归骖忽已动
别饯别尤苦辗转那得寐后会倘可期握手三致意
赤手谢衔轡踏蹴翻九衢健哉此女子果胜大丈夫
买得五泻舟江湖落我手呼儿下笥去此事渠能了
卧吹月明裏龙吟鼍打鼓别是一家风荻花摆头舞
披时响萧骚卧处堆逼仄傲然烟雨中安知有睢泽
轻圆兀其颠不受暑雨厄时将篷外挂旋转卷七泽
袅袅不自持何以制沉犗聊悬一鲂饵鲸鳣未可狎
彼已苦其密此犹患其疏欢呼试新网一举双白鱼
荧荧枯蚌中急雪洒不灭西风明日晴双花爲侬结
呼风忙趁鱼一片如掌大且等后船来过船犹早在
登登远还合声从何处起鱼走潜深波祸在深波裏
即此是庾冰醉棹舞波面何似宫亭湖爲我觅如愿
抱疴蓬庐下白日背我驰我生已如此天命复奚疑
悠哉东湖水不迎亦不随相对澹无谈可以乐我饥
行年似启期顔发日夜改此身尚我累橡栗时自采
古人歌既醉其中有五福如何憔悴者忍饮但餐菊
有酒巾可漉无酒榼自空但怀停云友相望各西东
九日把寿酒时节无差池我生秋已老菊荒而崩篱
扁舟过寂寞十诗继骚雅定是王弘孙犹记南山下
渊明六十三我已多数秋未死亦偶然神仙殊谬悠
平生遇初度何曾具盘筵感君知我意老泪更潸然
人生百年内荣华仅少选何似鷄黍约岁晚长相见
怜彼武昌柳摇落向江潭虚名竟何益北斗与箕南
渊明咏三士讲学马队间斯道幸不广石高媲庐山
莫出前溪去随宜下钓鈎风波苦不恶鲈鳜满船头
此君久不见岁晚伴华颠直节要到底勿论方与圆
是谁挪蓝染千条万条碧我欲问东风东风澹无迹
轮囷肖天巧沾䨴含雨意惟应野老知此是丰年瑞
云卧不禁冷误把岩扃触翻动若木枝红光被空曲
落落金弹丸飞鸟不敢下卢橘不到吴杨梅同过夏
行行西崦西暝色苍然入芸芸各归根我亦坐内息
绿醅春灧灧绿水烟渺渺百年散诞内空以愁自绕
倚阑发长啸援笔记旧游想见同来者俱非第二流
桃源逃不彻真境宛在目要令千载下知有古风俗
泉脉十字过石廉千里通汲来聊煮茗风味故应同
青青南涧芹雪消春已动如闻修废笕岩半发流湩
穷鳞无处避网罟如云密悠然钓台畔袖手看落日
神仙好狡狯空飞万里行石桥小如许铁杖响彭铿
扪萝上复上未省所历高忽与归鸿值万里一羽毛
冷石眠夏天冰室透毛骨所以安乐窝大暑苦不出
澄然蓄清浏百尺往往深不放寒沤发可以观我心
此处若爲关自来还自去中有无心人不妨相伴住
都将千石危化作一林雪尽日无别香五月何曾热
幽人读书处皎皎霜月烂香影不可掇高花在岩畔
别来五百岁于焉驻飙驭吴市梅子真解后亦神遇
好着在眼前世上少人觉留此妙不传付与神仙着
眉妩臣罪小君王一笑休明日章台路便面越风流
不负百年心琴中托意深如何浑忘却犹费白头吟
野鹿正周张猿投两臂长由基方逞巧何似总相忘
山果包已尽充然两嗛中雄雌自相命槲叶老秋风
平生独爱山日日频跻攀自得山中趣结庐万山间
山西茂林麓中有盘旋谷飘飘双凤凰飞立山上玉
日出华山阳月出庐山岗巫山云漠漠雁山烟苍苍
东望泰岳松西望苍梧竹知心侣渔樵忘情友麋鹿
山深春亦寒野鸟声绵蛮山花随处发香风吹幽兰
夏日飞火云枕簟访深僻坐此松竹林冰泉嗽寒石
西风凉萧萧雁过秋空高时有岩桂发落叶飞长臯
三冬气凛冽独立千崖雪横斜溪上梅影落溪桥月
身在此山中闲情薄太空行歌白云裏白云连崆峒
朝餐山上霞暮采山下药安得山中人共跨山头鹤
二男并一女随我上梯云烈士甘焚死丹心照紫雯
时平持论易世否见才难孤柱支颠厦危船上急滩
沧江无尽水夜夜随潮去若复作潮来沧江止不住
春水满四泽浪暖鱼龙化呼吸成风云霖雨遍天下
夏云多奇峰翠屏高列聳瑞气负钟灵羣低皆仰供
秋月扬明辉芙蓉开朵朵卷起水晶帘明月清风我
冬岭秀孤松松枝傲霜雪不同桃李春永抱岁寒节
磔索银须细翩翩粉翅柔百花巡已遍入夢戏庄周
款款穿芳径双双度短墙不知身是幻抵死恋花香
藕花呈素质兔魄散清光我试平章看嫦娥伴六郎
别岸花孤袅冰姿带月痕波沉花月影疑是谪仙魂
岸近田多损潭深石叠平村舂林外急钓艇柳阴横
十里矗巉岩移来指顾间相逢曾识面元不隔重关
相望各天涯相看又恐差朅来山下路端的到君家
小桥坐濯足涧狭水流急源头夜雨多落花漾露湿
若人生百岁不善诸佛机未若生一日而得决了知
腊月火烧山将军度铁关阵云千里远独奏凯歌还
天台山万叠信手轻拨转六种皆震动玲珑人人面
东湖东湖见西湖西湖见八月十五夜皎皎如镜面
浑无针札处爲君道线路夜半三足乌飞上珊瑚树
白白是脱空刚言标月指便恁麽回向堕佗光影裏
风冷知日落水宽得天多金陵怀古句绝唱是西河
寒波白似面远岫劣于眉江上无多作淮南正要诗
事以诗书立国惟仁义昌当年衣带水元不管兴亡
舟人忽惊问春事已平分江水浸鈎月晴空横疋云
风顺帆心饱潮平棹尾收拥书人自卧一息到真州
天围春涨阔水展夕阳红已是淮南客常吟江左风
旧国当年阔暑风今日生舟回溪几曲人卧月三更
驿路车声软斜晖雨脚收柳阴家晓鹊桑椹醉春鸠
惊心卵石碍劈面老沙吹越见天阔处不见云尽期
明月送人归明月照人宿月落夢醒时清霜压寒屋
一夜睡不着小窗天忽明林塘寒鸟聚听得最初声
林风自潇潇山雨时洒洒丈夫七尺躯地炉使吾矮
病来贪睡早推月出山前月色不相舍小窗还自妍
酒醒桂花发狂歌对花前邻家大駡我夜半惊人眠
踉蹡趣讲席读诵鬭高声我亦曾如此而今白发生
平生湖海游南北东西路几度夢残时云深不知处
楼头凝望处落日帝王州下有朝宗水滔滔日夜流
宿雨浥轻尘沙平草树春远山千万叠空翠欲沾人
风雨正潇潇孤灯伴寂寥关心多少事一一付芭蕉
蒙蒙树隠山渺渺波横海其中一叶舟岂有陶朱在
烟林雨气昏行客苦迢递谁知渡溪桥风尘满天地
峭壁倚层霄长松荫幽壑荒径一樵归平沙羣雁落
古涧横小桥竟日无人渡红尘隘九衢来往不知数
松声度暖风花气薰迟日乘兴问三三何劳邀七七
觱沸一溪泉巃嵸千古木中有避世人阴崖结茅屋
荒城秋雨后寒谷晓晴初沙路萦纡处柴扉荡析余
野径晴霏敛江郊夏日凉夢中知是蝶还复是蒙庄
潦翻川蓊匌烟霭树模糊小艇时呼客龙游酒试沽
无人知坦腹水影半帘苔惊谓青虫堕垂丝忽上来
笔起春如海辞穷客到家敲门嗔不应只是隔梅花
谈王公所期言霸世亦贱不意周官书仅似商君传
周易误辅嗣本草误隠居遂令后世人不能尽信书
雨余寒碧深空烟满庭竹深掩读书灯莫恼秋禽宿
㶁㶁泉声远流春到水涯东风千万恨片片逐飞花
斜立倚东风双眉对春怯何处卜归期花边数飞蝶
一点伤春恨东风罨画楼不知缘底事敲碎玉搔头
柳阴随意绿花片恼人香静院无来客游丝百尺长
急奏留床下君王醉未看应嫌江表窄不及井中宽
花发一朝喜花落一夕愁不如不种花不喜亦不忧
晚气吹澄鲜幽碧弄秋卉得意双蜻蜓竟日挂竹尾
漏静知宵永灯昏觉夜阑隔窗响秋叶夢不到关山
烧残一篆香睡起凭窗坐静中得新诗研墨瓶花堕
月沉江路黑傍岸已三更知近人家宿林西犬吠声
百八牟尼颗携将万里游归来还自笑何不博凉州
地卷槁苗尽人居沸鼎中何时霖雨相夢到武丁宫
江北西风髙江南新酒熟长笛吹梅花月色满营屋
得酒终日醉都忘醒后愁往来狂走马直过皖山头
急流潄乱石石色白齿齿瞥见水色浑篱头过山麂
夢魂荡孤舟波声塞两耳不眠闻管弦方悟江城裏
蹉跎岁事空次第春风起雪消夕阳平彻底清江水
闲抛南峯云狂泛西江苇眠食思故栖吹灯任山鬼
身绝一毫荣胆落几回醉难忘踏霜茅忍冻吟冷翠
四海水尚浅孤城愁更深船上何人笛吹入芦花林
吹腔不识愁愁耳偏闻吹月明吹更苦泪洒降羌儿
腊尽春犹客春来病转多孤樽洗块礧万事付无何
乱山蔽天尽丛涧绕山流茅屋冷欲压今日方中秋
谷深谁吟诗吟惹白猿听万景虚空生风微涧光定
我来寻幽奇破屋枕木末向阳窗不闗川僧补直裰
苍童负诗箧百钱挂杖头何当倩画手画我庐山游
秋清道院空更筹受风掩二更看斜河湿却万星点
水花粘稚蛙野菜恋残蝶麦岐苦薄收青黄两不接
恨鹃啼桑颠丑妇泪如洗手中捻银丝阶头博红米
浪儿重规利半世家如寄千金得美人长向船窗醉
溺利谁知轻性流甚于水东去复西回难将逝水比
梧叶几片飞三日西风急新月冷银牀牀下孤螀泣
闭门十日雨破屋砌生苔此意何人会抱琴来不来
吟得秋风老敲窗意转深凭将林下事爲寄与知音
涓涓万古意湛湛一尘无明月来窥镜宵寒露滴珠
骤来惊辟易久视益虚无咫尺星堪摘波揺又走珠
疏泉得古髓种菊蒙秋潭愿与村中人一瓢共清甘
山椒一雨过石罅百泉鸣应接都不暇更兼秋月明
泉挥玉麈尾岫拥翠云裘尽日看不足倚阑生古愁
潮汐有赢缩江横无古今鱼龙任掀舞孤月在天心
萝衣湿寒翠苔锦上嶙峋一榻千峯里因诗忆古人
飞流三百丈日射碧琉璃一气何终极淋漓自不知
长松被薜荔怪石生烟霞檐牙木杪见上有山人家
晓色桃蒸霞春阴柳垂雾爲问桥下船沿流到何处
冷冷一涧泉炯炯千树雪岁寒铁石心山中玩芳洁
夜久风浪息骊龙弄颔珠水怪不敢动明月满江湖
月照当襟雪终剪施摩诘我作白须行而得飬生术
岩石多意气松树留髙龄倚仗眇云涛天风吹泠泠
把作一片画晴阴浑不同不知谁是画伫立意无穷
杏粥因怀旧榆羮岂爲春凭将禁火事说与乞墦人
清晨起搔头荷锄出门去露湿野草花香来不知处
明月二千里清风一万竿相思写不得写出夢来看
隔墻听幽哢入坐春融融午夢恬不成始知身在笼
鼓枻归去来蓑风鸣策策明月倾我壶沧浪天一碧
荷笠小苍头犊裩乘水牛扬鞭自叱咤度陇复凭沟
软坡便伫犊凉荫聚羣髫一竪忽然起恐牛残豆苖
隔溪骑度水浮去似鸱夷莫话五湖事且看牛背儿
倦来牛背卧一觉度前冈牛饱儿呼馁归来煨芋香
前山飞暮雨牛上展青蓑回首牛呼犊哀音儿唱歌
斜阳归处险路熟了无疑结草爲衣着圏葭作竹吹
野花簮短笠露湿蔓青青莫笑儿童小人间河鼓星
老翁分社酒匕箸小孩提黄犊今堪驾明年学把犂
生来在田野少小学耕锄敢望多名誉随人角挂书
芳郊望无际逐草任西东世上千场夢人间一笛风
璧固君所寄镜亦妾所惜乍可返君璧妾镜不可得
斜阳客如画路转丛薄间惊禽忽冲起似石投前山
昔有朱买臣今有朱宣慰两个担柴失并皆金紫贵
飞鹭落鳬渚山花灿如绣爱闲人不来柴门掩春昼
座左插梅花座右横诗笔风雪堕寒肩先生方抱膝
闻说春醪熟提壶唤客尝干坤一酿瓮花气百和香
击筑复击筑欲歌双泪横宝刀重如命命如鸿毛轻
妾心江岸石千古无变更郎心江上水倐忽风波生
瑟瑟凉风来妾身似秋扇安得复炎热相携不相厌
制衣寄夫壻妾有冰雪段中有连理枝不忍剪教断
残月小楼西鹃啼思欲迷妾夫在天南何不那边啼
长镵白木柄茫茫走天涯宁知屋角松流膏藏龟蛇
医和不可铸空林芳菲菲六丁护香珀千岁以爲期
野水连天阔孤舟尽日闲会须风雨过一济谅非难
春风桃灼灼秋雨黍离离眼底千年事空山独坐时
闲居淡无事临流忽有得平生诗外心滩上一鸥白
寂寞茆斋下孤梅一蕊开无人知此意日暮绕苍苔
岁晚惟松竹于梅伯仲间借溪幷白水着个老屏山
生爲大宋臣死爲大宋鬼一片忠义心明月照秋水
一种黄州月曹苏善恶几吾矶连月钓此月是邪非
子心月其明子术星之数爲月诘衆星不知何以故
萧萧山下人闭门衣裘单春心动溪谷晓起扪松看
柴门寒自闭不识赏花心春笋翠如玉爲人拈绣针
竹扇掩红顔辛苦纫白苎人间罗雪香白苎汗如雨
西风两鬓松凉意吹伶俜百巧不救贫误拜织女星
巧梳手欲冰小颦爲寒怯有时衿肘露颇与雪争洁
我闼无纤埃风日自清好面面有芙蓉何如交翠草
吾闻开十牖不及一户明泰宇有天光八荒尽夷庚
观君潇湘图起我濠上心短褐波涛旧秋雨菰蒲深
君爲湘水燕我作衡阳雁雁去燕方留白云草迷岸
魏雎变张禄越蠡改陶朱谁料文山氏姓刘名是洙
南极连铜柱煌煌太宗业始谋谁其间风雨秋一叶
先帝弓剑远永怀侍芳茵今朝汉社稷爲话涕沾巾
苍生倚大臣此风破南极开边一何多至死难塞责
西南失大将带甲满天地高人忧祸胎感叹亦歔欷
十年杀气盛百万攻一城贼臣表逆节胡骑忽纵横
长啸下荆门胡行速如鬼门户无人持社稷堪流涕
桓桓陈将军东屯大江北化作虎与豺楚星南天黑
日色隠孤戍大江声怒号朝廷任猛将宿昔恨滔滔
正当艰难时岂无济时策连樯荆州船悠悠回赤壁
济江元自阔轻舟下吴会南纪改波澜吾将罪真宰
鄂渚分云树春城带雨长惜哉形胜地河岳空金汤
戎马暗天宇落日九江流元恶迷是似化作黄长虬
岸转异江湖江水流城郭鸱鸮志意满山鬼独一脚
出师亦多门水陆迷畏途蹭蹬麒麟老危樯逐夜乌
亭亭凤凰台江城孤照日胡来满彤宫驱马一万匹
苍生起谢安翠华拥吴岳可以一木支俯恐坤轴弱
诏发西山将熊虎亘阡陌笳鼓凝皇情佳气向金阙
海胡舶千艘肉食三十万江平不肯流到今有遗恨
扈圣登黄阁大将赴朝廷胡爲入云雾浩荡乘沧溟
当宁陷玉座两宫弃紫微北城悲笳发失涕万人挥
黄屋朔风卷园林杀气平宫殿青门隔永怀丹凤城
五陵花满眼霜露在草根冥冥子规叫重是古帝魂
旄头彗紫微蚩尤塞寒空愚智心尽死漂荡随高风
闻说江陵府今又降元戎甲外控鸣镝肩舆强老翁
借问大将谁战骨当速朽逆节同所归水花笑白首
城峻随天壁胡来但自守士卒终倒戟仰望嗟叹久
荆扬风土暖大城铁不如秦山忽破碎流落随丘墟
汉运初中兴扶颠待柱石畴能补天漏登阶捧玉册
崔嵬扶桑日阔会沧海潮倾都看黄屋此意竟萧条
天王守太白立国自有疆舍此复何之已具浮海航
阴风西北来青海天轩轾白水暮东流魂断苍梧帝
浮龙倚长津参错走洲渚苍梧云正愁初日翳复吐
南游炎海甸沃野开天庭真龙竟寂寞干坤水上萍
弧矢暗江海百万化爲鱼帝子留遗恨故园莽丘墟
朱崖云日高风浪无晨暮冥冥翠龙驾今复在何许
六龙忽蹉跎川广不可溯东风吹春水干坤莽回互
幽燕盛用武六合已一家眼穿当落日沧海有灵查
客从南溟来黄屋今在否天高无消息未忍即开口
管葛本时须经纶中兴业有志乘鲸鳌南纪阻归檝
南国卷云水黄金倾有无蛟龙亦狼狈反复乃须臾
长风驾高浪偃蹇龙虎姿萧条犹在否寒日出雾迟
铧骝事天子龙怒拔老湫鼓枻视青旻烈风无时休
子负经济才鬰陶抱长策安得万里风南图回羽翮
星拆台衡地斯文去矣休湖光与天远屈注沧江流
风雷飒万里大江动我前青衿一憔悴名与日月悬
激烈伤雄才直气横干坤惆怅汗血驹见此忠孝门
杀气吹沅湘高兴激荆衡城中贤府主千秋万岁名
空留玉帐卫那免白头翁死者长已矣淮海生清风
屹然强寇敌古人重守边惜哉功名忤死亦垂千年
气敌万人将独在天一隅向使国不亡功业竟何如
文彩珊瑚鈎淑气含公鼎烱烱一心在天水相与永
出师亘长云尽驱诣阙下首唱恢大义垂之俟来者
嵯峨阊门北朱旗散广川控带莽悠悠惨淡陵风烟
我来属时危朝野色枯槁倚君金华省不在相逢早
隔河见胡骑朝进东门营皇皇使臣体词气浩纵横
东下姑苏台挥涕恋行在苍茫云雾浮风帆倚翠盖
京口流江航穷途仗神道萧条向水陆云雨白浩浩
万里长江边去国同王粲青山意不尽皇天照嗟叹
客子中夜发月照白水山悲辛但狂顾浩荡前后间
北走惊险难十步一回首碧海吹衣裳挂席上南斗
握节汉臣回麻鞋见天子感激动四极壮士泪如雨
纷然丧乱际反覆归圣朝秉钧孰爲偶扶颠永萧条
剑外春天远江阁邻石面幕府盛才贤意气今谁见
雷霆走精锐斧钺下青冥江城今夜客惨淡飞云汀
楼角凌风逈孤城隠雾深万事随转烛秋光近青岑
崆峒杀气黑洒血暗郊坰哀笳晓幽咽石壁断空青
东望西江水高义在云台到今用钺地霜鸿有余哀
旄头初俶扰义士皆痛愤干坤空峥嵘向者留遗恨
东浮沧海漘南爲祝融客漂转混泥沙迫此短景急
朱凤日威垂罗浮展衰步北风吹蒹葭送此齿发暮
寒城朝烟淡江沫拥春沙群盗乱豺虎回首白日斜
送兵五千人散足尽西靡留滞一老翁盖棺事则已
翠盖蒙尘飞仗钺奋忠烈千秋沧海南事与云水白
开帆驾洪涛血战干坤赤风雨闻号呼流涕洒丹极
南海春天外只应学水仙自伤迟暮眼爲我一潸然
南方瘴疠地白马东北来长城扫遗堞泪落强徘徊
短日行梅岭天门鬰嵯峨江西万里船归期无柰何
崆峒地无轴江山云雾昏萍漂忍流涕故里但空存
挂颿远色外缅邈怀旧丘江水风萧萧乌啼满城头
泊舟沧江岸身轻一鸟过请爲父老歌歌长击樽破
戚戚去故里我生苦飘零回身视绿野但见西岭青
独帆如飞鸿清江转山急回首白云多山寒夜中泣
临江久徘徊再读徐孺碑交游飒向尽到今耆旧悲
畏途随长江万里沧茫水游子去日长壮心不肯已
江水东流去浮云终日行别离经死地饮啄愧残生
萧萧白杨路死人积如丘大江东流去苍山旌旆愁
连山暗烽燧川谷血横流挥泪临大江上有行云愁
朔风飘胡雁江城带素月安得覆八溟滂沱洗吴越
浮云暮南征我马向北嘶荆棘暗长原子规昼夜啼
清秋望不极中原杳茫茫游子怅寂寥下马古战场
浮云连海岱寒芜际碣石落景惜登临人烟渺萧瑟
平野入青徐桑柘叶如雨信美无与适沉思情延伫
干坤几反覆乘凌惜俄顷怀古视平芜令人发深省
游子无根株世梗悲路涩关山雪边看愁思胡笳夕
往在西京时胡星坠燕地登临意惘然千秋一拭泪
浩荡想幽冀行行郡国遥天寒落万里回首向风飙
百年不敢料先后无丑好绝境与谁同飘泊南庭老
阴房鬼火青白日亦寂寞自非旷士怀居人莽牢落
天黑闭春院今如罝中兔人间夜寥閴永日不可暮
行行见羁束斯人独憔悴欲觉闻晨钟青灯死分翳
劳生共干坤何时有终极灯影照无睡今夕复何夕
眼前列杻械熊挂玄蛇吼夜看丰城气朝光入瓮牖
徘徊虎穴上吾道正羁束落日将何如清文动哀玉
风尘淹白日干坤霾涨海爲我问故人离别今谁在
天寒昏无日故乡不可思访旧半爲鬼惨惨中肠悲
故园花自发无复故人来乱离朋友尽幽珮爲谁哀
故人入我夢相视涕阑干四海一涂炭焉用身独完
中夜怀友朋百年见存没风吹苍江树寒月照白骨
追随三十载艰难愧深情何处埋尔骨呼号傍孤城
痛愤寄所宣四方服勇决壮士敛精魂里巷犹呜咽
文章日自负去家死路傍高视见霸王感子故意长
疾恶怀刚肠世人皆欲杀魂魄犹正直回首肝肺热
壮士血相视斯人已云亡哀哀失木狖夜深经战场
入幕旌旗动挥翰绮绣扬烟雾蒙玉质斯人今则亡
空荒咆熊罴摧残没藜莠平生江海心其人骨已朽
俊逸鲍参军优游谢康乐豺虎正纵横南行道弥恶
入幕未展才辛苦在道路回首一茫茫风悲浮云去
豪杰贵勳业宗支神尧后平生白羽扇欝结回我首
王翰愿卜邻嵇康不得死落月满屋梁悲风爲我起
故人有孙宰义均骨肉地连爲粪土丛挥手洒衰泪
堂上会亲戚可怜马上郎呻吟更流血干戈浩茫茫
洒翰银鈎连翩跹山颠鹤惨淡鬭龙蛇及兹叹冥漠
诸生旧短褐张目视寇雠高义终焉在白骨更何忧
挺身艰难际虎穴连里闾高天意凄恻同尽随丘墟
卿月升金掌老气横九州前辈复谁纪吾道长悠悠
东郊暗长戟死地脱斯须庾公兴不浅居然屈壮图
方当节钺用不返旧征魂凄凉余部曲发声爲尔吞
艰难奋长戟高义薄曾云死爲殊方鬼三夜频夢君
秀气冲星斗壮笔过飞泉旧游易磨灭魂伤山寂然
主当风云会谢尔从者劳感恩义不小块独委蓬蒿
昔没贼中时中夜间道归辛苦救衰朽微尔人尽非
高随海上查子岂无扁舟白日照执袂埋骨已经秋
时危挹佳士惨淡随回鹘佯狂真可哀死泪终映睫
江海日凄凉贤圣尽萧索西河共风味顾步涕横落
南宫吾故人才名三十年江城秋日落此别意苍然
出处同世网高谊迈等伦异方惊会面慰此贞良臣
别离已五年不及祖父茔霜露晚凄凄痛哭松声回
西江接锦城山阴一茅宇宗族忍相遗干坤此深阻
何时太夫人上天回哀眷墓久狐兔邻呜呼泪如霰
萱草秋已死岁暮有严霜落日渭阳明涕泪溅我裳
结发爲妻子仓皇避乱兵生离与死别回首泪纵横
床前两小女各在天一涯所愧爲人父风物长年悲
渥洼骐骥儿衆中见毛骨别来忽三岁残害爲异物
妻子隔绝久飘飖若埃尘漠漠世间黑性命由他人
世乱遭飘荡飞藿共徘徊十口隔风雪反畏消息来
近闻韦氏妹零落依草木深负鹡鸰诗临风欲痛哭
大儿聪明到青岁已摧颓回风吹独树吾宁舍一哀
癡女饥咬我鬰没一悲魂不得收骨肉痛哭苍烟根
兄弟分离苦凄凉忆去年何以有羽翼飞去堕尔前
棣华晴雨好风急手足寒百战今谁在羁栖见汝难
沙晚鹡鸰寒风吹紫荆树忍泪独含情江湖春欲暮
不见江东弟急难心炯然念君经世乱卧病海云边
天际伤愁别江山憔悴人团圆思弟妹传语故乡春
天地西江远无家问死生凉风起天末万里故乡情
江汉故人少东西消息稀异花开绝域野风吹征衣
老夫悲暮年天涯故人少每望东南云决眦入归鸟
人生无家别亲故伤老丑剪纸招我魂何时一樽酒
春水满南国惨淡故园烟三年门巷空永爲邻里怜
迢迢万里余绝域谁慰怀我圃日苍翠回首望两崖
春日涨云岑故园当北斗窈窕桃李花纷披爲谁秀
陶潜避俗翁庞公竟独往明明君臣契牢落吾安放
吴楚东南坼风云地一隅蹉跎暮容色不敢恨危途
风烟渺吴蜀云帆转辽海丧乱纷嗷嗷尚愧微躯在
惊风翻河汉鹑首丽泥涂吾衰将焉托愁绝付摧枯
阴风千里来惊浪满吴楚世事两茫茫飘泊欲谁诉
平生方寸心誓开玄冥北岁暮日月疾我叹黑头白
今吾抱何恨恨无匡复姿含笑看吴鈎回首蛟龙池
天长眺东南衰谢多酸辛丈夫誓许国直笔在史臣
天衢阴峥嵘岁寒心匪他平生独往愿零落首阳阿
济时肯杀身惨淡苦士志百年能几何终古立忠义
绝域三冬暮垂老见飘零林气森喷薄意钟老柏青
小人困驰骤后生血气豪世事固堪论我何随汝曹
天地日蛙黾劳生苦柰何聊欲从此逝人少豺虎多
男儿生世间居然成濩落鸾凤有铩翮虹蜺就掌握
鸾凤不相待白鱼困密网但讶鹿皮翁冥冥任所往
威凤高其翔老鹤万里心脱略谁能驯兀兀遂至今
天寒霜雪繁萧萧北风劲高鸟黄云暮斗上捩孤影
干坤沸嗷嗷名系朱鸟影寥落寸心违斯文亦吾病
儒冠多误身识字用心苦斯文忧患余鬰鬰流年度
名贤慎出处志士怀感伤犹残数行泪引古惜兴亡
读书破万卷许身一何愚赤骥顿长缨健儿胜腐儒
萧条四海内慷慨有余悲路逢相识人开怀无愧辞
高歌激宇宙岁晚寸心违忠贞负冤恨奸雄多是非
丈夫四方志丧乱饱经过清心听鸣镝衰老强高歌
茫然阮籍途益叹身世拙零落蛟龙匣开视化爲血
天地有逆顺惘然难久留当歌欲一放河汉声西流
万古一死生谁是长年者我何良叹嗟短褐即长夜
高官何足论寂寞身后事物理固自然愿闻第一义
古来遭丧乱丈夫多英雄悠悠委薄俗岂非吾道东
蝮蛇暮偃蹇猛虎凭其威真宰意茫茫六合人烟稀
黎民困逆节残孽驻艰虞孰云网恢恢自及枭獍徒
眼中万少年得志行所爲白马蹴微雪追随燕蓟儿
客从何乡来挟矢射汉月杀身傍权要门户有旌节
关河霜雪清故人亦流落夷歌奉玉盘悲君随燕雀
渔阳豪侠地北里富熏天快马金缠轡但遇新少年
南北逃世难始闻蕃汉殊天下今一家中原有驱除
茫茫天造间高岸尚爲谷百川日东流势閲人代速
国破不共天军行却扫地一言活万人三泖终吾志
一路经行处盘溪绕僻原蜂喧花外坞犬吠竹边门
实际即爲诚中庸说着形晓来雷雨过七十二峰青
雪檐晴作雨道空日如年燕坐无余事牀头易一编
谁翦银河水飞花出汉霾月明人竞往踏破水晶街
江花江水意春色爲谁多极目天涯草凄凄奈尔何
悄悄瞻青壁悠悠瞩翠林流鶑无一事声远薜萝阴
村落頳桐日茅茨白楝风闲阶沾雨菊又绿去年丛
拂槛逍遥絮浮空自在丝幽香来远近山侧有酴釄
南山竹可笛北山桐可琴得如听松风中有太古音
初逃揕未亡又遇朴无伤如何博浪祸更使副车当
泰岳聊逃雨湘山偶阻风伐树仍封树元无罪与功
真隠由中土行窝赏太平生无皱眉事单爲杜鹃声
千岭万山雪五湖四海冰清光成一片物物尽皆明
阴向鼻端灭阳从眼裏生会得箇中意更参三十年
祖师不会禅夫子不识字棒打石人头嚗嚗论实事
杀人犹可恕再犯岂能容贬向无生国千圣不知踪
泥佛不度水毗岚风忽起大地黑漫漫衲僧争敢视
金佛不度炉铁裹夜明珠一槌俱粉碎清光何处无
木佛不度火掣开金殿锁内外绝遮栏时人犹懡㦬
来不入死关去不出死关铁蛇钻入海撞倒须弥山
欲明种子因熟读上大人若到可知礼盲龟跛鼈亲
是法本平等无怠亦无敬如何证无生却来见参政
不作栋梁用偏寻山寺居但闻声似鼓谁识木爲鱼
向来上阳人尽属沙叱利长门不用守蜥蜴草间戏
良苗未成实绿色相交加南风嘘拂之奔走如惊蛇
晨起出门去江声自悲咽满目无行人前山雾如雪
山寒日不光举目断人肠儿童莫问路怕是小筼筜
三人相对眠眠中各自夢觉起偶开门老树绿不动
明月何时掇秋风几日还若教人不热敢怨我长闲
往事空求佛当年误买邻悠悠思舐犊烟雨暗松筠
侵牀绿意多过牖松花落草堂一编诗送客不下阁
片片落花飞随风去不归如何临欲别不得傍君衣
万事问不知山中一樽酒扫石坐松风绿阴满巾袖
又望前村里深溪快渡槎牛羊半山坞鷄犬几人家
曲坡行尽处鸡犬两三家十里长亭路青山道正赊
鸥鹭归烟渚秋江挟晚晴老渔闲舣艇坐待月华生
何年撑空荒截置珊瑚树长日灿朝霞芙蕖挹新露
葳蕤不记名绝壁挂缕缕果否垂衣年丝麻绩蠭午
纵身尝决云山月此晶皎疑是七还丹邠盼吐物表
草木何丰彤悬崖护丹穴相传通鼎湖深窈吹寒冽
峡中候帝子青鸟空徘徊搔首叩玄律何当化鹤来
遥岑谁画卦置此荆山鼎乍可姹女飞千秋觇溟涬
紫车贮药壶日夕发光怪不道洞府深翻嫌八荒隘
飞雪溅𥓂砑流云当面起邂逅绿毛仙临流同洗髓
反哺乌曰慈食母枭名恶如乌莫如枭人心当自觉
马舞睨禄山猴朝识朱温人岂不若兽变故辄负恩
鵾鹏奋云霄尺鷃栖野草物各适其天夫岂论大小
蜂房开户牖蚁穴有官守究竟物皆然夢幻君知否
小哉蛮触战鄙甚蛙黾怒达人能大观本以和平故
瑞世凤鸣阳司晨鸡鸣丑呶呶取人憎乱蝉合缄口
蚕茧每利人蛛网偏害物利害夐不同其间仅丝忽
猿啼不窥窗牛驯常露地伏虎与降龙此理元无二
解牛中肯綮相马外骊黄从知得三昧意到形自忘
蚁封罅隙地蛙井咫尺天那能致广大此道谁爲传
天风吹古秋独立殿寒馥我父昔爱之终身不忘菊
受命太极前立身晚秋后一朝扬清香名动天下口
日月虽云逝山中秋自香平生抱正色谁怕夜来霜
三径今非昔多愁老此身谁知陶靖节只是晋朝人
郡国残民少君王何日归不知秋后雁犹得向南飞
不识刘公字今方覩一斑笔兼欧蔡体品在上中间
茅檐入幽径风雨聊可栖喜无车马喧而有耒耜随
石何有于云云乃生于石拂石讯云踪苔深无处觅
中流有行舟似亦得清致只恐乘舟人未识月中意
春霖卷流芳霁旭浮远野白首贞元人相期古松下
试耕黄犊健入社白鸥真柳外呼舟去水风吹葛巾
夜半金乌出寥寥照寰宇两眼对青山通身泪如雨
久渴逢甘雨他乡见故知洞房花烛夜金牓状元归
春山叠乱青春水漾虚碧寥寥天地间独立望何极
蟋蟀啼坏墙虾蟆叫春水时节使之然处处聒人耳
天地热如炉万物同一煮衲僧煮不杀出来拍手舞
朝出扶桑来莫入虞渊去胡不缓驰驱百岁一朝暮
种莲恨不早得藕常苦迟谁知心中事久已落怀思
花开能夜合草发解宜男对花今有恨见草只应惭
津头闻别语三载以爲期安得中山酒醒日是归时
沽酒酹江神发船相送饯船去浪如席船回风似箭
溪月知相忆江云约共吟夜船书一纸飞过赤枫林
几州陵变谷经月雨爲霖世事今如此西风动客心
纤腰冻欲折来探前村雪幽禽莫相猜岁寒心似铁
我登海山巅群丘眇如芥客来谈九州更诘谁小大
神疲穆满驭足茧神始载终然方寸心扰扰躯殻外
流光如急水一去难复再归来坐虚室始觉身安泰
老马宁爲驹即且或甘带名迹吾不嫌全生聊远害
明有不见睫智有不卫足学静三十年晚始悟无欲
履卑惧名高居群忌行独不见歌钟家白日卧金谷
不见带索生行吟扣哀竹爲君慎燕息顾兔方在腹
时情任销歇闺思转殷勤也胜山阴媪挥毫托右军
竹云乱相逐明月羞如女青山锁幽人饥民卧茅宇
益州桑柘雨莘野稻粱秋功业髯秋兔行藏汗万牛
寝苫枕干子有暇绾秋蛇仁人不忍见俗子持相夸
濂溪义安取新郑与新丰所以东塾子拳拳东塾翁
畴昔何来此青山与白鸥絮飞春不去潮返月频留
道心苦难足造物冷看人铁汉未成就遗渠妍笑颦
六合横驰骛道人门不开回头顾明命鞭辟入身来
道人见此山指作太极图中宵挂明月请看头上无
德馨何酷烈同心皆与知灵根在何许暗室毋自欺
平生一丘愿不忘岳连姿若求静寿意一篑有余师
竹静尘不染坞深人不到欲海不可航聊须从吾好
廉隅集谣咏举世尚和光平生憎老子蓄雨肥菱塘
年年佩温故先入一枝来岁寒吾与女欲别重徘徊
采采金樱子采之不盈筐佻佻双角童相携过前岗
采采金樱子芒刺鈎我衣天寒衫袖薄日暮将安归
百舌在墙东其子在墙西纵有反哺日那得如哺儿
百舌在墙头其子在墙根飞飞拾虫蚁哺之何殷勤
百舌在墙廉其子在墙阴他年汝哺儿方识父母心
维天降灵雨物物均所蒙胡爲兹穑稼不知草芃芃
维天降灵雨虽迟良胜无百谷顿苏苏民忧不少纾
维天降灵雨岂不雨石田我自硗且确枯悴莫怨天
维天降灵雨而或惰不耛他时无敛穧谁怜汝啼饥
莲生污泥中其叶何青青人生有恒性云胡荡于情
莲生污泥中其叶何郁郁人生有恒性云胡蔽于欲
莲生污泥中其实何戢戢人生有恒性云胡狃于习
逸兴寄沧洲高风落木秋欲携我蓑笠渡口上渔舟
山涧雨初收涓涓水乱流树根一片石童子坐牵牛
山空年岁晚老气寒峥嵘耿耿霜月夜相看直到明
羣形寂无声四野澹将夕中庭聊极目一鸟渡空碧
潮来沙石没潮去沙石露士生那无学学则词章富
潮来舴艋正潮去舴艋欹士生那无学学则气习移
潮来鱼网设潮去鱼网收士生那无学学则德业优
飞飞洲上禽亦能戾于天圣域尚能臻吾车安敢旋
太阳一入地亦足蒸成霞老学傥能勉声绩岂不华
太阳一入地尚能掣成电老学傥能勉气质岂不变
太阳一入地照月还生光老学傥能勉缮性岂不臧
太阳一入地经天返复返老学傥能勉去圣岂云远
君子之于学没身而后已苟未至陨越敢不湛攸止
刊落闲枝叶推寻到本根始知酬酢处无地不干坤
进学在致知涵养须用敬廓然而大公物来则顺应
石乳沾余润云根石髓流玉瓯浮动处神入洞天游
公爲名利隠我爲名利来羞见先生面黄昏过钓台
已上桐江台又弄桐江钓不食桐江鱼不怕严公笑
罢读出江岸江波滚滚来呼舟闲打桨载月二更回
何处吹横笛萧萧荻苇丛徐看钓艇出蓑笠一渔翁
铁石其心肠冰雪其襟胸晨陪玉辇游夕堕瘴海东
萧艾秽羣芳草木纷零落梅花我辈人例合束高阁
紫薇号舍人红荔名郎官梅花隠君子未可一样观
无诗对梅羞诗成梅花开梅自工于诗欧九却识梅
霜凋雪剥余万卉生意动梅花让羣芳回施春风供
欲花未花时此妙无人知着花已多事更爲花吟诗
子猷癖爱竹无夢到香影雪夜棹匆匆未必有诗兴
香魂逐逋去翠羽招不还醉倒赵师雄一身花影寒
我爱梅花清梅花怜我癯宁爲寒东野毋爲渴相如
对梅日一醉无酒如梅何尘世独醒人卑之毋甚高
水月一联诗桃杏不敢近卷锦归之梅梅花无可逊
无贽谒梅花一诗我破戒春风如打勘具有案卷在
梅花老山林思与天下芳琼花差清白荐之守维扬
怀哉丈人行四海空交游桃李不识面一生慕荆州
谷鸟鸣声滑山云变态新清渠不没胫亦有浣纱人
缤纷迎酒伎宛转卖花声偶似承平世携书试凤城
比屋单衣日名城冷食天居人多上冢远客未归田
篱落围秋色株梢罥晚晖菊花供麴尽桐叶饲鱼稀
风叶相仍下家童未埽除绵联封蛰户残缺带虫书
宿雨淹无霁落花翠点苔东君今日去借问几时回
节遇端阳日蒲觞满自斟兴怀多感旧吊古漫成吟
一叶井梧飘双星忽相值却怜参与商晤会当何夕
久雨初收霁开窗动我情野花含宿泪山鹊弄新声
无酒不成别无诗别不成别君诗一首马上酒三行
景物撩人□兴思百念攒亨屯原有定呼酒拼红顔
山河绕故封常照旧时月独有会稽陵萧然成狐窟
兰芎围绝嶂图画望中悬几度令人慕登临学葛仙
孤竹清风迥尼坛化雨淋羣英公乐育何必羡华簪
生爲大宋人死爲大宋鬼何以洗此污清溪一泓水
蓝田战秦将子婴竖降帻至今柏树精疑是卧龙魄
王侯多第宅草满玉阑干纵有春光在人谁看牡丹
越女爲驱虏朝来览镜慵欲梳新堕马忍□□□□
芒芒北邙山高坟尽无主惟有石麒麟相向立秋雨
一从得玉旨勒马幽燕起河北与河南一万五千里
夜泊青山下江空不受尘只看波底月便是谪仙人
唐不过李仙宋不过苏子此泉来高处亦复聊尔耳
妾命薄如叶流离万里行黄尘燕塞外愁坐听衣声
万里倦行役秋来瘦几分因看河北月忽忆海东云
夫爲苌弘血妾感共姜诗夫妻同死义天地一凄其
飞到一枝上须啼三五声烟中犹仿佛月下最分明
积泪消春色好花思锦城贵人难入耳只是恼羁情
儒道未易行俛首爲禄仕仕而不得禄卓哉见廉吏
关征足自润人谓恶能廉吾独知彥修一叶亦不沾
莆城如斗大征额巨万积逭责犹未能余润安可得
市廛有宽征僚吏无间言弊例亦麾却益知彥修贤
课余自哦诗诗罢还教子时时视橐余质鬻市薪米
世无半山叟叹息屏间诗曾参尚投杼知己何敢期
古来抱关人玩世可无闷内省既不愆得仁又何怨
正直男子身自有神与谋世治天理现何必事祷求
彥修但自修逆境堪进德知我自有天纯固在学力
世事良可见浩荡书生心先民亦会计儒道终当行
艾纳护春香横枝偃霜月绝怜玉妃面化作铁汉骨
翠翘玉搔头湘妃赴蓬岛如何谱骚人不收此香草
晶晶雪前黄矫矫霜下杰秋香宁可衰相与全晚节
别作一家春故畹已禾黍黄香从何来谁爲东风主
溪山隔岸好风雨过桥危何似高楼上停云且赋诗
茂树坐终日水流心不竞谁识山中居万动归一静
泉急喧溪碓山深怯瘦馿翟汤如肯隠来此卜幽居
红紫委尘土绿窗清昼长安知两三竹风已作秋凉
欹枕闻春雨闭门见绿阴可人歌扇底犹有惜春心
一竿千百叶凤尾翠交加曾向仙坛种和风扫落花
新梢雾如沐断节霜不枯西窗夕阳下此君何可无
谢家庭下玉化此青琅玕风标敻不俗谁谓骨相寒
直节豸献角低枝鸾振羽古色镇苍然非烟亦非雨
谁谓籊籊竿乃不如劲草北风动地来直节未易倒
凈洗碧娟娟顔色如少年窗前风收雨阶下笋行鞭
直节老欲枯初篁瘦而劲祖孙知几传不改君子性
新笋箨半含节下粉犹绿指日南风来吹作阶庭玉
仆云月未落或谓夜过半晓眠我正浓漫漫何时旦
一鸡一鸡鸣夢觉天未晓谁较夜短长我睡不可少
山寺钟未鸣城楼角已奏角声正可听欹枕续残漏
月转参旗横梅花夢方熟罗浮山忽来毋乃地脉缩
杭城打六更市楼已攒点流年莫催人老色将冉冉
丑夜方向寅被衾冷如铁江南贫者多奈此霜加雪
愁多怯长夜况乃衆病归何待六十年老矣当知非
雁鸣鹤亦鸣不待鸡戒旦平生善利心一鸣思过半
宰相当此时已入待漏院我辈独何人拥被犹困倦
炉藏火尚红雪映窗已白夢游无色界不知身是客
鸡鸣夜过半霜气入孤衾岁时将脱屣邻家方捣砧
出门鸡一鸣仆马蹋晓冻岂知牧牛儿正作维鱼夢
一官振饥荒一官覆水旱州里多应酬田家少愁叹
海青羽中虎燕燕能制之小隙沉大舟关尹不吾欺
草食押不芦虽死元不死未见涤肠人先闻弃箦子
谁令珠玉唾出彼藜藿肠仁人不爲宝良贾宜深藏
婴啼闻木枝羝乳见茅茹何如百年身反尔无根据
西狩获白麟至死意不吐代北有角端能通诸国语
才脱海鹤啄已登方物舆仰面勿啾啾我长非侨如
羯尾大如斛坚车载不起此以不掉灭彼以不掉死
八珍淆龙凤此出龙凤外荔枝配江䖴徒夸有风味
滦人薪巨松童山八百里世无奚超勇惆怅渡易水
两驼侍雪立终日饥不起一觉沙日黄肉屏那足拟
玄髪照秋水茱萸香未歇风吹夜合花露湿衣上月
同来不同去离别暗销魂闽浙若同水遍舟送到门
潮信到岩濑水色过衢城寄潮不寄水潮去有回程
水到衢城尽梅花上岭生不如寄明月步步送君行
愁生山外山恨杀树边树隔断秋月明不使共一处
风吹软桂枝下扫西南氛坛中仙人影冉冉化爲云
朝从双扉出莫从双扉还狂风吹山花落我衣袖间
麻姑东南别衣袂湿空翠雪中米黄花愿饷西南使
团扇初辞暑虚檐恰受风帘花孤月冷秋在不声中
日中有癡乌食日疗饥腹不省日无光此身难驻足
人谁独无母汝母良可悲汝饱讵几乎亦有生子时
月黑衆慝起夜鹤乘时呼悬知不足畏奈此渊中□
钱塘八月潮胜绝闻古今吴儿识潮耳不识潮中心
空庭下梧叶欲静闻疏雨幽怀耿无寐邻客终夜语
帝历千年统神州百代居但看今日事莫信古人书
胡羯宁知分中原欲并驱设兵生建武堪与赤眉俱
诡御羞禽获随车忍兽呼爲驱须桀纣竞逐欠陈吾
囷粟分公瑾千金寿仲连山人不须此再拜菊花前
往岁贪奇覽今年遂考槃门前溪一髪我作五湖看
庭幽蛰谈口烛尽辍书卷墙外醉客喧堪憎更堪羡
尘欺双鬓少春寄一枝多爲报花神道晴天载酒过
吟昔从军瘦生涯出仕空山中破茅屋日日是秋风
天岂私贫我看书每自疑寸心即知己不用世人知
贾生空痛哭汉吏孰分忧谩倚天爲命天命不自由
群盗田夫耳兵疲万骨枯千年干羽事只道圣人迂
水旱关何事兵凶孰汝怜但寻师辟谷莫误客求田
橐重馿鸣苦村空鬼哭悲黄华存大体不肯问狐狸
本是山林物中间一念差稻粱今懒种况乃种桃花
目断归帆急无身可得追亲庭如有问依说鬓成丝
东老真仙者神游八极周此行沧海上定得拜苍虬
百年诗礼训惟彝仲容贤慎勿如癡叔膏明适自煎
梁楚连天阔江湖接海浮故人相忆夜风雨定何州
鱼鳖甘贻祸鸡豚饱自焚莫云鸥鹭宿馋口不饶君
手植东臯松勿遣樵牧经他时化鹤归要斵千年苓
人问我何之我以此诗对云飞百川流只在天地内
折柳系离船船行柳条短頼有枝上花飘泊随君远
采莲莫采花采花损空房留房结青子种作明年香
匆匆采桑女花雨湿襜袖春风十二弦生世未触手
浣衣轻浣布布缕不如丝丝坚犹易穿布弱从可知
贞姿抱冰雪粲粲楚江滨照水淡寒影寄人生远春
微吟水部诗欲续广平赋须是铁心人方识花妙处
一阳未嘘枯霜木醉夢裏照眼忽横枝令我折屐喜
穷阴冱冰壑霜月耿夜残中有罗浮仙洒洒风骨寒
苍凉遁荒野交与桃李绝远聘不肯来爲君三磬折
苍根封古苔空腹餐冻雪老意暗生香丁宁勿轻折
天风开瘴烟独立山椒雪神人藐姑射相对成二绝
好花不必大骨瘦花自小一点春有余万古香不了
萧萧三五花影落寒溪浅佳处不在多诗兴孤山远
东风卷晴雪山意颇空寂扫花归作饭豫当调鼎实
鸦丛桑椹紫蝶穴菜花黄水鸭眠依石竹鷄啼过墙
雨阑流水急风定落花迟一老临溪钓双童画地棋
天空虹灭影风定水无纹半树挂残日千岩吞湿云
团团青枫阴绰绰万间屋下有避俗翁扫石叠两足
松关深更迂中有安行路从渠马上人笑我不出户
本无食肉相每饭甘藜羹侯鲭岂不佳怯怯疑生兵
红楼艷歌舞乐极还生哀欹枕看儿戏好怀终日开
枯树淡秋影湿云凛夕阴江天一声雁世事百年心
两椅熨秋竹一帘卷霜藤山风长夜寒兀兀挑青灯
风粗或卷茅雨饱颇生草泓然老砚池照我髪缟缟
闲花淡心事不作春风妍野竹三五枝引凉吹昼眠
松影乱书檐鸟声隔山屋有客抱琴来爲弹芝田曲
霜崖白石髓火鼎黄金芽生疏不入夢饱饭煎江茶
红尘野马急老意饥蚕懒借取黄庭经时时谩遮眼
清霜槁千林黄叶欲万舞一夜北窗眠潇潇听干雨
寒釭融白脂冻焰结红豆草有问字人明朝能载酒
居士作层楼不爱风花雪待得野云收只钓溪边月
荷笠扁舟上持纶巨泽中无劳问名字便是此亭公
沉沉卧虹底小阁貼平湖鱼戏几堪掬鸥驯欲就呼
东望扶桑路迢迢几万程沧浪将尽处忽见大明生
巨浸莽无极聊爲万顷看世无黄叔度君试倚阑干
昔日松江上潮翻定海来而今旧桥水不到半江回
博洽倾当世江东孔子儒荒墟访遗庙老稚辄名呼
一画起于干先天至后天灵岩天一线想在伏羲前
高枕形骸外空江何限情落叶不成调半夜起秋声
横江一片碧携鹤上渔船收纶不成下却抱钓竿眠
陶铛煮孤影寒灯沸青花冰开数江树月落失人家
一副黄台话离离咏种瓜都来三十字救得两官家
尽道丰年好停餐意惘然离离洛都黍莽莽建州田
旦气炯清明曙色淡空凈悠然见青山尽见天地性
烟云乱昼阴雨雹交晚风道人定眼观只与清晓同
博浪挥椎处惓惓报国仇如何销印事独不爲韩谋
车薪胜杯水舆羽重鈎金物理元无定权衡只在心
买丝绣平原儗金铸子期君子病无能不病人不知
杜欲诛云师韩将讼风伯水旱不由天那是诗人责
丈夫慎出处功成乃身退古人夫何如八十钓清渭
四时循化机万物随动息衆星纷荧荧天运齐拱北
缟素制野服误染京华尘旧业在何处梅花江上春
男儿不得志壮心惜徂年长空起雕鹗目送入寥天
布衾生凄寒夜夜夢归去心恐秋风深摧残紫荆树
吟苦不成寐寒窗凝夜缸千古谁知心遥遥贾长江
此身如断蓬飘萧随北风钱塘一望地家住西湖东
客虑千万端长吁愁不出谁能事低首挥杯送白日
几欲膏吾车老眼不识路弟妹今何之萧萧白髪暮
昨日家书至慰我久离群游子眼欲断日日望白云
东风何太急日落黄尘起篝灯吹欲灭骤雨打窗纸
野塘落芙蕖下有潜鳞跃渔多罟日深圉圉方自乐
云英捧玉液真是裴郎偶不知几万钱买得玉杵臼
幕府今何处青山水绕城乌程有美酒还肯饷春耕
清风四无边旷然此君宅可不问主人不可容俗客
昨日苍溪叟曾来斫钓竿山童寻鹤去失却报平安
云巢八十翁观化得三昧无声凉月下适意芳草外
物物具天机缘何纸上生有时挂素壁自动亦自鸣
青山多乔木柳枝低婀娜春风在毫端高迁无不可
太阴水之精浴水光愈洁常怪市中人不识沙头月
露垂兰叶光风翻藕花影滩前白鹭睡夜半莫摇艇
淡容露如洗生色春欲动纸帐小屏低同入梅花夢
烂枝空有色飞羽本无情独立春风裏如闻三两声
传神疑有月着色淡无烟此是诗人笔胸中有渭川
金衣何璀璀飞向垂杨树久立却无声东风吹不去
芦花秋半黄三两下寒塘北风正萧瑟书远不曾将
未曾至雁门安知食雁美若读潜夫论当不保此纸
少年不更事新学多误人桓冲成缪语张禹岂纯臣
花木最无情春风一番好人怜新态度一岁一回老
一自怜捐弃香迹玉阶疏闻道西宫路近亦绝鸾舆
翠箔玉蟾窥天街仙籁绝抱恨坐夜长银釭半明灭
远山翠不减满庭摇空青坐对太古色终日有余情
渺渺涵秋色澄澄生晓烟四山潦初歇寒玉一溪完
山月流素晖小窗绝嚣响四壁寂无声合座生灵爽
落木旧山寺霜清叶扫风已无鸡犬声虚殿鸣秋蛩
古石横青壁苍蛟松下蟠日斜山气湿瘦甲动余寒
潇洒石池边清标出自然东风零乱后蜕甲玉蜿蜒
山合云初尽溪阴下夕阳贪看无限好柳底坐秋光
独坐幽篁阴停绣更鸣琴叶齐林影密惟有清风心
向晚登高楼帘闲楼上头白烟凝野水望断使人愁
中路怜长别无因复见闻愿将今日意化作阳台云
白鹭宿秋陂夜寒如堕雪久立不飞去月明霜气冽
独坐看花枝无言双泪垂癡婢不知意问我心恨谁
秋风生夜凉风凉秋夜长贪看山月白清露湿衣裳
竹外结枯桐琅琅生松风听来还自惜坐对烛花红
柳暗春风远花飞香夢残夜深明月度寂寞玉雕阑
珠箔疏流月萤归定绣裳宫西灯火合歌吹起昭阳
峭壁空翠湿幽林烟霏清峰巅忽长啸疑是孙登声
枯根绊老石槁叶填古径四山悄无人铿然一声磬
寻幽乌石谷曳杖白云冈野烧半空赤西风万叶黄
一掬岩下水不满数寸深当其伏坎时已有东注心
我访桃源人桃源在何处世上无桃源何必移家去
石浪嚙我足山雨湿我衣冥行果爲谁笑抚桄榔枝
投装即虚馆檐溜犹浪浪主人眼爲青炽薪燎衣裳
蒙蒙穿石罅片片宿檐端如示变灭相时出复时还
晃晃纸窗明簌簌时闻落出户欲寻诗瘦馿双耳卓
疏声连永夜寒意薄吟身惆怅三生夢彭城古木春
出山静而清遇石何不平谁能携素琴爲我写此声
呜呜传素恨渺渺起新愁台空凤已去楚山千顷秋
有客携笛来一声山石裂老子据胡床东峰方吐月
大雅久寂寥落落爲谁语我欲友古人参到无言处
枯樵生活火清瀑荐灵芽且赏此味永从渠客未嘉
绿叶映芳蕤贞姿在空谷纷纷世人同寂寂君子独
枯根寄断崖槎牙老风雪疏花如高人歛衽不敢折
采苦南山下载咏采苦诗舍旃复舍旃此味人得知
离离生涧底薇蕨敢雁行人皆美其羹我独采其芳
天台采药客此地菜留名流水年年恨春风岁岁生
东风抽灵芽厚土长黄玉我欲勤服食从此长辟谷
何人品小草乃以鹰爪名吾舌安用甘且得吾眼明
绿穟糁轻黄随风堕霏屑富贵未足道看取十二节
飞泉所舂撞悬崖偶成窾信似太山溜吾欲铭其坎
坐觉日月长还疑宇宙隘长啸出山来如在太虚外
怀人耿青灯兀兀香事已夢绕明月湾水清见石底
与君外形骸更自离言说此聚虽难常此意终不别
约略古堰西坡陀山外路相从十二年迎送几来去
老树冰霜晚孤花天地心翛然怀远韵相对意弥深
重阳当痛饮对酒更生悲惆怅芝山夢死生俱别离
万里朝宗势其源可滥觞从来不在险画裏论兴亡
问酒竹篱深寻诗土花碧石上更盘桓长啸情何极
佳木交穉绿小阁掩春深唯有山西叟相看识此心
清坐不知疲相对忘宾主他年记此夜青灯听疏雨
老树千年意枯槎一点春相逢惊别久伫立重凝神
美人尘外姿胸次澹孤清空堂语三日隠隠金石声
兰茗寻旧题媿我昔好径妙语爲湔祓清越泗滨磬
江流千丈碧崖树一枝红临眺延缘久扁舟我欲东
小楼临水际一塔出林端爲报山僧喜无劳问数滩
灯影照白髪清酤浣旅顔半生堪一笑四度宿常山
细雨沾庭湿惊风入袖寒黄花有佳色独自倚阑看
门巷鸣干叶阶除吟候虫幽怀不可奈丝雨更蒙蒙
丈室四壁静孤灯永夜明蒲团清坐稳檐铁两三声
自君之出矣妾不出闺门怀君不敢恨惟有感君恩
自君之出矣妾自奉尊嫜知君不思妾亦当思故乡
晚过鸳鸯浦无心唱采莲莫嗔兰桨急爲要趁前船
朝来暮还去寒潮不曾住江水亦有情佳期几番误
昨夜相逢处朦胧春夢中辽西书不到莫是戍辽东
遥闻捣药声知有幽人家相寻却无路又隔一溪花
浦口晚潮来佳期那可待浪急行兰舟苹花更难采
古者吾夫子曾称三让名后来秦失鹿刘项死相争
退能合天道隠亦是人豪借问祠前水如今几个高
姑嫜有妾奉征战盍郎行早取封侯去封侯妾亦荣
暮雨娥皇庙春风西子城相思行不得更听鹧鸪声
红杏西邻树过墙无数花相烦问春色端的属谁家
风波长不定浪迹在天涯莫怨身轻薄前生是柳花
萝径入苍霭钟声来翠微招提在何许云外一僧归
日日湖头望望夫夫未回无情春水恨只送别船来
一片相思木声含古塞秋琵琶是谁制长拨别离愁
闻有宫袍赐翻令闺意伤良人在行伍只待妾衣裳
征衣须早寄遥忆藁砧寒莫讶啼痕少相思泪已干
圣代容高尚山林隠去休方知尧舜日亦自有巢由
遥天碧荡荡远草绿愔愔并作相思海春来一样深
野旷行人少林荒夕照微烟中一声笛何处牧儿归
红桥二十四明月照笙歌若是迷楼在游人应更多
玉井荷花碧中藏偶意深绿房千万菂多少可怜心
四老本英雄来成羽翼功向令秦重士未必隠山中
干坤罢战尘渔钓可藏身何事刘文叔犹来觅故人
有心兴汉室不意托孤儿帝昔曾三顾臣今表出师
心寄羲皇上生逢晋宋时风流千古意只有杜鹃知
报道春归去忙来看落红岂知春不去还在绿阴中
纫草成春服汲湘供晚炊人间风浪险醉裏几曾知
桃李宫城近偏承雨露恩至今耕种地一半作花园
汉苑花何处唐陵柏已空相逢大堤柳令我忆苏公
御爱花无主长生树几时青青辇路草尽属牧羊儿
若论将军勇神京反掌图中原数千里可惜葬西湖
祀典当时盛忠曾保赵孤谁知宋祚绝今与庙俱无
孟月祠原庙都人忆故宫当年驾幸处乔木鸟呼风
山势犹龙凤行宫已劫灰北人偏怅望曾见汴京来
衔得香泥去花间日午时玉人方睡起莫讶卷帘迟
缫得新丝白将来织素缣自慙非锦绮尚被舞人嫌
寒塘凈如镜云冷水葓秋溪鸟无情物悠悠不解愁
水落秋菰老夕寒烟树微绝怜双白鹭飞去似知几
雪没馿腰白行行诗兴催不因太清绝那肯犯寒来
万里乘槎来锦衣惊昼炫相逢秋风中忽发一笑粲
苍然蓝田姿幽怀莹冰雪邂逅青门翁曾救人间暍
翩翩凌波仙静挹君子德平生出处同相知不易得
百卉尽摇落独傲清霜裏披榛见黄花渊明元不死
秘矣宫中戏人间那得窥开图付一笑能不类儿嬉
堂有期颐母天涯事远游人生归养乐薄宦一萍浮
岌岌两峰峙岚光照寺门青山无今古白云自朝昏
老树千年古精灵变化奇纯阳有道士犹且被渠知
古木排山立幽窗傍水开直疑林处士独棹小舟回
寒溪上下碧水鸟去来轻衰柳伤秋色应知画不成
树借看书影蝉供隠几声人稀忘屋小地凈觉凉生
寒荫竹梢云清分稻畦水无令鸥鹭知惊散菰蒲雨
云深行欲迷但逐樵夫去遥闻鸡犬声人家在何处
断石倚枯柳古色凝空青落日借猿坐清晨同鹤登
入谷但杳冥欲忘人寰近烟霞谁与娱烦君赋招隠
青冥风露凄玉笙浮缥缈石藓蚀秋花萝月淡清晓
雪瀑下平地便作人间去石潭如有情少遣潺湲住
昭崖泫泉液勃勃上云气未遂朝宗愿先有爲霖意
苍然隔尘世正对幽人家绝宜疏雨余斜阳点寒鸦
割云石棱铦缠藤松骨槁少华且未登昌黎应绝倒
山鸟戛曙烟扶桑挂初日岩栖学仙侣应试餐霞术
前浮芙蓉翠后泛石耳云君欲竟幽讨绝壁更一扪
清冷石泉飞萧瑟松风到虽未叶宫商总是冲陶操
石壁倚苍峭香荪湿蒙茸闻名九歌裏识面此山中
看云已堪眠待月兼宜坐谁令作棋局却使苍苔破
以我鼻端气观此石间风理固未易辨妙处要相同
数点庐峰雪吹入冲陶云山灵定惊怪佳景被子分
人世纷喧嚣空山自茅栋烦君固扃鐍保此曲肱夢
高人厌尘纷不肯栖平地木末敞轩窗托此超然意
朅来雪矼头眼随林麓转意定衆境生一笑前峰远
窈窕东北峰到眼佳有余行人日攀缘岂知供我娱
截断浙东云朝昏变奇状平生采芝心复此一惆怅
西山入拄颊终带板绶累悠悠轩中人心闲得真趣
竹阴清入骨消得此闲行不待锄苍藓频来径自成
早已逃俗类从今始清绝皎皎不可侵如看海□月
寄语林和靖梅花几度开黄金台下客应是不归来
回乘一派水举帆逐分风孤石苍波裏岸山苦雾中
猛风拔大树其树根已露上有寄生草青青犹未寤
八峰春到了双涧雨晴初小室鈎帘坐人间无画图
泪湿香罗帕临风不肯干欲凭西去雁寄与薄情看
洪州沉乌盆塑佛舍三尊一朝饥冻死衣不庇其臀
倚槛寒松偃连云一径横就中图不得窗户入江声
迢递投前店飕飗守破窗一灯明复暗顾影不成双
偶因华顶宿擡手摘星辰不敢高声语恐惊天上人
中原戎马场故国虎狼窟言归成默伤念之中心栗
岩石凝清粹端然绝世珍声清轻楚玉色润胜燕珉
芒苇织帘箔横当湖水秋寄言鱼与蟹机穽在中流
帆樯共天远楼观与云平山閲三分国江横十万兵
北固横江尽东南第一州六朝都在望回首倦登楼
当年花草径满目旧林亭无复东山妓空门苔藓青
万岁名虚得兴亡已屡移楼头秋夜月当只似当时
齐山压清溪苍崖浸老碧山半古招提高堂敞虚寂
携壶上翠微雅致何今昔谁知一笑间俯仰成陈迹
嶂没千重雾江涵万里天湘潭送波浪吴楚会风烟
兹山甲天下葱翠自开辟石磴缘空青新营眩金碧
嵯峨幽谷山寂寞彭泽令绝境空自奇高标岌相映
地僻柴桑古人亡松菊存不如彭泽吏归去有田园
暮烟迷海戍远水接淮天拍塞凭栏恨神京在北边
才入都梁郡愁登第一山不堪高处望未得故疆还
合肥一都会世号征战地我来值明时不识兵革事
曹公教弩台今爲比丘寺东门小河桥曾飞吴主骑
巍巍顔鲁公笔正心亦正凛凛元道州高节抱幽贞
故国兴亡数勤民土木嘉废台称是楚辨物愧非华
转地倾荆水连天涨洞庭势疑吞郡邑怒欲辟雷霆
倏忽经狼尾回旋过虎头相看逢白狗犹自见黄牛
下马汤家市前村数里赊败篱瓜少蔓簇舍豆先花
羣山关设险高屋照多阴晴岚度丘壑疏翠上衣襟
方塘纳霁景一碧共晴寒微波坐来息人意亦平宽
孔明高卧处庞统旧居时遇主龙方起逢辰骥莫追
鸟泊随阳雁鱼藏缩项鳊停杯问山简何似习池边
岘山不可见风景令人愁宜城多美酒归与葛强游
云液落山腹脉与昆仑通云何山中叟八十顔桃红
二载巴川县谁知是与非还乡何所有载得一清归
绰约去朝真仙源万木春要知窃桃客定是会稽人
一泉流白玉万里走黄金人事有因革宝源无古今
险绝昌溪水如何亦问津命分毫发地利役古今人
家依楚水岸身寄洋州馆望月独相思尘襟泪痕满
凿开千里地通得一隅天叠嶂连三峡重门扼两川
鹿羣上遥岑云影抵苍壁无客来敲门倚松读周易
殿楼边翠麓窗户俯清湘游客匆匆去高僧白日长
春花狼借余六出净烦热衲衣凝夜禅香散深林月
阴阴松竹合幽鸟傍人啼一局枯棋罢曦轮又欲西
楚岸卸轻帆停舟曲江曲日暮塞鸿归春水平桥绿
野月今宵满小庭人共瞻却愁人去后残魄独窥檐
尽道春多雨伤摧花易空不知春态度尤在雨阴中
羽客昔眷此链液夺化功至今寒云色挂树复凝空
斧斤戕不死半藓半枯槎寂寞幽岩下一枝三四花
不嫌夫婿丑亦勿厌深村但得一回嫁全胜不出门
呼童汲景华冷浸枝枝雪伴我山中人吟残半窗月
佳人天一方岁暮音书绝一枝持赠君犹带去年雪
何年流水恨昨夜小桥春纵有相逢地都无可寄人
桃李六宫寂君王幸石渠临鸾悔梳洗女色不如书
甚疑牡丹丛但病皮骨老不宜入水看只可隔水眺
三雄分汉鼎郊野战群龙将军偶败北投子空山中
杜老情何恨东风夜雨春炊粱留客款剪韮荐时新
玉烛和薰日金穰瑞应初丰年知有象吉夢兆维鱼
皇统承尧运朱旗启汉家未诛秦始鹿先斩沛中蛇
霜深才吐艷日暮更饶红掩映残荷浦冯夷败菊丛
瓜香浓欲烂莲莟碧初匀含笑知何处低头似愧人
照眼粧新就扶头酒半醒妖姿随变化薄命易飘零
矾弟堕小白梅兄怜老苍仲氏似白眉表表金玉相
鲜鲜金凤花得时亦自媚物生无贵贱罕见乃爲贵
芳姿香可人刚道六郎似谁谓前哲心爱莲比君子
薄薄沉熏骨英英玉炼顔恼人风味别斗帐夢中闲
数日相望极须知意思迷夢魂不怕险飞过大江西
中分爻两段风使十横斜文上元无分人前强出些
种松雨濯髪折笋春堕指长啸归去来沧江一天水
西窗枕寒池池边老松树渴猿下偷泉见影忽惊去
上古有神仙一去无消息峨峨碧岩前独遗隠仙迹
长生玄牝门目击而道存班班实可考老涧生云根
游人摩苍崖满手闻异馨不垂身后芳何以知仙灵
珠帘半窗月修竹一帘风何事今宵景无人解与同
偶与云水会不与云水同云散水流去杳然天地空
青山有石柱直插浮云杪月明鹤飞来浑疑旧华表
云梯连石磴香树锁松关林壑疑无路神仙别有山
陇头人未来江南春几许惆怅玉笛声吹落臙脂雨
圯上求西舍隆中买北邻种花行造化移竹试经纶
草窝双树下借与定僧居会得虚空境坐卧总从渠
圆顶环珠幡久与石俱化我执黄庭经跏趺坐其下
萦纡九锁山棱层几叠水谁令翻其源银涛迸石髓
擘石鬬雷霆蛟乎尔□怒会当卷银河凌空泻甘澍
一柱悬通衢可望不可进老仙指谓予傍边有捷径
满耳环珮声云根綫寒玉雨过勿雷吼老龙鼾正熟
山泉潄玉琴尘世谁知音植杖憩于此顿消名利心
断崖卷银涛拍岸雪相溅去住本无心曾向岷峨见
龙马图犹在麒麟使亦传羲皇心不死孔子夢难圆
折柳系离船船行柳条短頼有枝上花飘泊随君远
采莲莫采花采花损空房留房结青子种作明年香
匆匆采桑女花雨湿襜袖春风十二弦生世未触手
浣衣轻浣布布缕不如丝□坚犹易穿布弱从可知
巉岩古径幽疏林阁秋雨小立藓花寒江清鱼可数
杳默閟虚旷森爽离人寰玉室非所诣回首烟中山
终古鬰岧峣东南此撑柱当时若更高恐碍日月路
怪底黄石公乃是赤松子蒲柳不自强一见颡应泚
胡髯抱嵌岩白云拥万里若弄华阳珠我欲割左耳
上作千仞翔下作千岩栖箫韶在何处苍梧云气迷
点检春风事瓶花最可怜本根不知处犹自向人妍
蝉声满秋树云影护晴雷独坐西风久半空飞雨来
落日下青嶂归云犹未安倚杖无言久夕阴生翠寒
拳石漱芳玉夢回堪洗耳客至馆于斯妙处从此始
野寺无人到春风扫落花重寻旧游处泉石绕烟霞
薄翅凝香粉新衣染媚黄风流谁得似两两宿花房
刘阮辞世尘桃花谁复主无计殢春风一夜零红雨
原非人力建造化琢磨成一枕游仙夢蟾波白昼生
云水最饶处轮蹄无到时夜蟾生佛面春雪印僧眉
暮云无意锁春草岂能关何事栖霞客从兹去不还
绮段堆青壁点缀秋顔色几使晓来风纵横裁不得
石壁碎寒流行人暮已愁更倾风月耳无水不生秋
却隠他山雾来眠此洞云区区麛鹿辈战栗敢子群
翠带悬珰重凌波步步轻春深不成怨锦瑟夜无声
无人解妾心日夜长如醉妾不是琼奴意与琼奴会
好酒吃三盏好花插一枝思量今古事安乐是便宜
雨滴空阶晓无心换心香井桐花落尽一半在银牀
灧滪拓瞿塘二孤障澜蠡大哉神禹功天地相终始
团扇画方新金花照席茵那缘灯下见更值月中人
路尽山尤胜溪深水愈豪寺楼今不见依旧五峰高
落叶秋满庭夜深月临沼独坐弹素琴知音有鱼鸟
使君得佳句简存如猗那着之岩石中千古不可磨
三仕宁爲喜一闲当自修世情今似古何必谢交游
北客相催发一日举千帆遥怜庾开府岁晚望江南
地坦容车马城空绝戍楼几家烟火在风露冷松楸
隠君在何许遗迹此山阿春风闭门处回首空烟萝
完得一局棋除此一袭衣何去何来兮白云共依稀
寂寂中秋夜含情出玉闺河长看雁远月皎觉云低
徐淑古铜镜背多青绿花收藏敢轻慢曾得照秦嘉
谁道孤眠苦孤眠却自强请看隔宿髻常是不劳妆
绣窗同刺绣女伴喜天晴剪刀当日暖妆镜隠霜明
春日映朝霞新妆出绛纱开帘惊宿鸟倚树落危花
金徽只自秘玉匣不曾开梅花难独弄袖手待郎来
榜人㰕舟待催饭送郎行独谙郎食性厨下自调羹
日斜未理妆昼长人易倦回扑砚上蝇墨花溅团扇
书罢题钟字要君知妾心虽然非白雪却是重黄金
面约随时改离情睹物含君风愁少女妾卉最宜男
藁砧不可期莲子空相托欲寄一封书惟愁被姑觉
积雨带晴雾闺中事可夸曙窗留镜月寒髻集钗花
春服初裁绮寒衣始卸绒花宿全慵蝶林摇半暖风
侵阶草逾碧明窗日渐迟携针听语鸟牵断绣床丝
暖气逼房楹开帘多鸟声竹春思笋嫩地日识泥晴
下帏恣午睡怪杀鸟相呼起来慵刺绣窗下理菖蒲
何处最难禁思君直至今双鱼浮水面对鸟下庭心
背人解素袜裂断寄郎边须知销玉骨无兴步金莲
君信问平安闺中差可欢竹佳连露倚云好下阶看
何物寄殷勤宫鞋绿锦文爲郎承素足指日踏青云
冬至宵虽短孤眠恨自长枕单寒入夢窗破月窥床
昨夜有佳夢驰书报与郎隔门须是近有臭必然香
远别当霜雪留郎且过冬只愁春色裏离恨更重重
情弱抽思长腕娇运笔拙口诵恐易忘笺书还自裂
兰梅逐候舒种此欲何如兰叶堪崇佩梅花好寄书
泊舟古岸傍松柏日已昫本非同心期空似西陵路
湖色开明镜峦光列翠屏双眉不忍画羞对远山青
一到空山下回看远俗尘松枝堪作麈无计赠情人
若得共此栖松菊长携手岸上数株松何须减五柳
寄郎以山字得无无解处得郎一人来便可成仙去
脚下绣宫鞋殷勤爲郎做今日贪看山凤头半已破
跻攀不辞远微汗湿红粉万一有桃源当期郎共隠
山中白日暗霏霏云雨动信此非巫山安能入郎夢
妾在山中来郎在溪头住郎若泛舟寻莫误桃源路
闻郎今日来日斜何不至应知篙橹迟羡杀云中翅
利名何足事山中乐未央郎如学耕耨奴便学蚕桑
茅屋拥红炉聊在山中宿枉却几上灯无书供夜读
娇儿渐聪慧出语解人意促奴须早归恐爷书又至
寄郎三片玉至今无报音深山多古迹不得共郎寻
买舟不论价但愿舟不迟归时与郎面不致效秋时
与君非一身同户恒相忆而况出门去宁知南复北
明朝将解榄叮嘱不曾离文无识顷刻不久便当归
云气蓬莱近山阴草树香御风不知远仙骨已清凉
风雨旃檀阁烟霞钟鼓声定僧今不作空谷尚传灯
天地有此山植此毛竹久我本山中人清风振千古
娟娟竹影薄决决溪流浅风生秋意回野塘天容远
我爱谭田寺短桥横碧波数椽松竹裏静处不须多
汉水连天阔江云护晓寒青青山数点最好倚栏看
江云如镜平月当秋夜白欸乃一声歌舟中南北客
披襟渺无际一笑碧云头千里当眉睫何须更上楼
落日下青嶂归云独未安倚杖无言久夕阴生翠寒
珠帘半牀月青竹满林风何事今宵景无人解与同
春尽花随尽其如自是花从来说花意不过此容华
